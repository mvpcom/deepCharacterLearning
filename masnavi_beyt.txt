از جداییها حکایت می‌کند	بشنو این نی چون شکایت می‌کند
در نفیرم مرد و زن نالیده‌اند	کز نیستان تا مرا ببریده‌اند
تا بگویم شرح درد اشتیاق	سینه خواهم شرحه شرحه از فراق
باز جوید روزگار وصل خویش	هر کسی کو دور ماند از اصل خویش
جفت بدحالان و خوش‌حالان شدم	من به هر جمعیتی نالان شدم
از درون من نجست اسرار من	هرکسی از ظن خود شد یار من
لیک چشم و گوش را آن نور نیست	سر من از نالهٔ من دور نیست
لیک کس را دید جان دستور نیست	تن ز جان و جان ز تن مستور نیست
هر که این آتش ندارد نیست باد	آتشست این بانگ نای و نیست باد
جوشش عشقست کاندر می فتاد	آتش عشقست کاندر نی فتاد
پرده‌هااش پرده‌های ما درید	نی حریف هرکه از یاری برید
همچو نی دمساز و مشتاقی کی دید	همچو نی زهری و تریاقی کی دید
قصه‌های عشق مجنون می‌کند	نی حدیث راه پر خون می‌کند
مر زبان را مشتری جز گوش نیست	محرم این هوش جز بیهوش نیست
روزها با سوزها همراه شد	در غم ما روزها بیگاه شد
تو بمان ای آنک چون تو پاک نیست	روزها گر رفت گو رو باک نیست
هرکه بی روزیست روزش دیر شد	هر که جز ماهی ز آبش سیر شد
پس سخن کوتاه باید والسلام	در نیابد حال پخته هیچ خام
چند باشی بند سیم و بند زر	بند بگسل باش آزاد ای پسر
چند گنجد قسمت یک روزه‌ای	گر بریزی بحر را در کوزه‌ای
تا صدف قانع نشد پر در نشد	کوزهٔ چشم حریصان پر نشد
او ز حرص و عیب کلی پاک شد	هر که را جامه ز عشقی چاک شد
ای طبیب جمله علتهای ما	شاد باش ای عشق خوش سودای ما
ای تو افلاطون و جالینوس ما	ای دوای نخوت و ناموس ما
کوه در رقص آمد و چالاک شد	جسم خاک از عشق بر افلاک شد
طور مست و خر موسی صاعقا	عشق جان طور آمد عاشقا
همچو نی من گفتنیها گفتمی	با لب دمساز خود گر جفتمی
بی زبان شد گرچه دارد صد نوا	هر که او از هم‌زبانی شد جدا
نشنوی زان پس ز بلبل سر گذشت	چونک گل رفت و گلستان درگذشت
زنده معشوقست و عاشق مرده‌ای	جمله معشوقست و عاشق پرده‌ای
او چو مرغی ماند بی‌پر وای او	چون نباشد عشق را پروای او
چون نباشد نور یارم پیش و پس	من چگونه هوش دارم پیش و پس
آینه غماز نبود چون بود	عشق خواهد کین سخن بیرون بود
زانک زنگار از رخش ممتاز نیست	آینت دانی چرا غماز نیست
خود حقیقت نقد حال ماست آن	بشنوید ای دوستان این داستان
ملک دنیا بودش و هم ملک دین	بود شاهی در زمانی پیش ازین
با خواص خویش از بهر شکار	اتفاقا شاه روزی شد سوار
شد غلام آن کنیزک پادشاه	یک کنیزک دید شه بر شاه‌راه
داد مال و آن کنیزک را خرید	مرغ جانش در قفس چون می‌طپید
آن کنیزک از قضا بیمار شد	چون خرید او را و برخوردار شد
یافت پالان گرگ خر را در ربود	آن یکی خر داشت و پالانش نبود
آب را چون یافت خود کوزه شکست	کوزه بودش آب می‌نامد بدست
گفت جان هر دو در دست شماست	شه طبیبان جمع کرد از چپ و راست
دردمند و خسته‌ام درمانم اوست	جان من سهلست جان جانم اوست
برد گنج و در و مرجان مرا	هر که درمان کرد مر جان مرا
فهم گرد آریم و انبازی کنیم	جمله گفتندش که جانبازی کنیم
هر الم را در کف ما مرهمیست	هر یکی از ما مسیح عالمیست
پس خدا بنمودشان عجز بشر	گر خدا خواهد نگفتند از بطر
نه همین گفتن که عارض حالتیست	ترک استثنا مرادم قسوتیست
جان او با جان استثناست جفت	ای بسا ناورده استثنا بگفت
گشت رنج افزون و حاجت ناروا	هرچه کردند از علاج و از دوا
چشم شه از اشک خون چون جوی شد	آن کنیزک از مرض چون موی شد
روغن بادام خشکی می‌نمود	از قضا سرکنگبین صفرا فزود
آب آتش را مدد شد همچو نفت	از هلیله قبض شد اطلاق رفت
پا برهنه جانب مسجد دوید	شه چو عجز آن حکیمان را بدید
سجده‌گاه از اشک شه پر آب شد	رفت در مسجد سوی محراب شد
خوش زبان بگشاد در مدح و دعا	چون به خویش آمد ز غرقاب فنا
من چه گویم چون تو می‌دانی نهان	کای کمینه بخششت ملک جهان
بار دیگر ما غلط کردیم راه	ای همیشه حاجت ما را پناه
زود هم پیدا کنش بر ظاهرت	لیک گفتی گرچه می‌دانم سرت
اندر آمد بحر بخشایش به جوش	چون برآورد از میان جان خروش
دید در خواب او که پیری رو نمود	درمیان گریه خوابش در ربود
گر غریبی آیدت فردا ز ماست	گفت ای شه مژده حاجاتت رواست
صادقش دان کو امین و صادقست	چونک آید او حکیمی حاذقست
در مزاجش قدرت حق را ببین	در علاجش سحر مطلق را ببین
آفتاب از شرق اخترسوز شد	چون رسید آن وعده‌گاه و روز شد
تا ببیند آنچ بنمودند سر	بود اندر منظره شه منتظر
آفتابی درمیان سایه‌ای	دید شخصی فاضلی پر مایه‌ای
نیست بود و هست بر شکل خیال	می‌رسید از دور مانند هلال
تو جهانی بر خیالی بین روان	نیست‌وش باشد خیال اندر روان
وز خیالی فخرشان و ننگشان	بر خیالی صلحشان و جنگشان
عکس مه‌رویان بستان خداست	آن خیالاتی که دام اولیاست
در رخ مهمان همی آمد پدید	آن خیالی که شه اندر خواب دید
پیش آن مهمان غیب خویش رفت	شه به جای حاجبان فا پیش رفت
هر دو جان بی دوختن بر دوخته	هر دو بحری آشنا آموخته
لیک کار از کار خیزد در جهان	گفت معشوقم تو بودستی نه آن
از برای خدمتت بندم کمر	ای مرا تو مصطفی من چو عمر
بی‌ادب محروم گشت از لطف رب	از خدا جوییم توفیق ادب
بلک آتش در همه آفاق زد	بی‌ادب تنها نه خود را داشت بد
بی‌شری و بیع و بی‌گفت و شنید	مایده از آسمان در می‌رسید
بی‌ادب گفتند کو سیر و عدس	درمیان قوم موسی چند کس
ماند رنج زرع و بیل و داس‌مان	منقطع شد خوان و نان از آسمان
خوان فرستاد و غنیمت بر طبق	باز عیسی چون شفاعت کرد حق
 چون که گفت انزل علینا مائده	مائده از آسمان شد عائده
چون گدایان زله‌ها برداشتند	باز گستاخان ادب بگذاشتند
دایمست و کم نگردد از زمین	لابه کرده عیسی ایشان را که این
کفر باشد پیش خوان مهتری	بدگمانی کردن و حرص‌آوری
آن در رحمت بریشان شد فراز	زان گدارویان نادیده ز آز
وز زنا افتد وبا اندر جهات	ابر بر ناید پی منع زکات
آن ز بی‌باکی و گستاخیست هم	هر چه بر تو آید از ظلمات و غم
ره‌زن مردان شد و نامرد اوست	هر که بی‌باکی کند در راه دوست
وز ادب معصوم و پاک آمد ملک	از ادب پرنور گشته‌ست این فلک
شد عزازیلی ز جرات رد باب	بد ز گستاخی کسوف آفتاب
همچو عشق اندر دل و جانش گرفت	دست بگشاد و کنارانش گرفت
وز مقام و راه پرسیدن گرفت	دست و پیشانیش بوسیدن گرفت
گفت گنجی یافتم آخر بصبر	پرس پرسان می‌کشیدش تا بصدر
معنی‌الصبر مفتاح الفرج	گفت ای نور حق و دفع حرج
مشکل از تو حل شود بی‌قیل و قال	ای لقای تو جواب هر سئوال
دستگیری هر که پایش در گلست	ترجمانی هرچه ما را در دلست
ان تغب جاء القضا ضاق الفضا	مرحبا یا مجتبی یا مرتضی
قد ردی کلا لئن لم ینته	انت مولی‌القوم من لا یشتهی
دست او بگرفت و برد اندر حرم	چون گذشت آن مجلس و خوان کرم
بعد از آن در پیش رنجورش نشاند	قصهٔ رنجور و رنجوری بخواند
هم علاماتش هم اسبابش شنید	رنگ روی و نبض و قاروره بدید
آن عمارت نیست ویران کرده‌اند	گفت هر دارو که ایشان کرده‌اند
استعیذ الله مما یفترون	بی‌خبر بودند از حال درون
لیک پنهان کرد وبا سلطان نگفت	دید رنج و کشف شد بروی نهفت
بوی هر هیزم پدید آید ز دود	رنجش از صفرا و از سودا نبود
تن خوشست و او گرفتار دلست	دید از زاریش کو زار دلست
نیست بیماری چو بیماری دل	عاشقی پیداست از زاری دل
عشق اصطرلاب اسرار خداست	علت عاشق ز علتها جداست
عاقبت ما را بدان سر رهبرست	عاشقی گر زین سر و گر زان سرست
چون به عشق آیم خجل باشم از آن	هرچه گویم عشق را شرح و بیان
لیک عشق بی‌زبان روشنترست	گرچه تفسیر زبان روشنگرست
چون به عشق آمد قلم بر خود شکافت	چون قلم اندر نوشتن می‌شتافت
شرح عشق و عاشقی هم عشق گفت	عقل در شرحش چو خر در گل بخفت
گر دلیلت باید از وی رو متاب	آفتاب آمد دلیل آفتاب
شمس هر دم نور جانی می‌دهد	از وی ار سایه نشانی می‌دهد
چون برآید شمس انشق القمر	سایه خواب آرد ترا همچون سمر
شمس جان باقیست کاو را امس نیست	خود غریبی در جهان چون شمس نیست
می‌توان هم مثل او تصویر کرد	شمس در خارج اگر چه هست فرد
نبودش در ذهن و در خارج نظیر	شمس جان کو خارج آمد از اثیر
تا در آید در تصور مثل او	در تصور ذات او را گنج کو
شمس چارم آسمان سر در کشید	چون حدیث روی شمس الدین رسید
شرح کردن رمزی از انعام او	واجب آید چونک آمد نام او
بوی پیراهان یوسف یافتست	این نفس جان دامنم بر تافتست
بازگو حالی از آن خوش حالها	کز برای حق صحبت سالها
عقل و روح و دیده صد چندان شود	تا زمین و آسمان خندان شود
کلت افهامی فلا احصی ثنا	لاتکلفنی فانی فی الفنا
ان تکلف او تصلف لا یلیق	کل شیء قاله غیرالمفیق
شرح آن یاری که او را یار نیست	من چه گویم یک رگم هشیار نیست
این زمان بگذار تا وقت دگر	شرح این هجران و این خون جگر
واعتجل فالوقت سیف قاطع	قال اطعمنی فانی جائع
نیست فردا گفتن از شرط طریق	صوفی ابن الوقت باشد ای رفیق
هست را از نسیه خیزد نیستی	تو مگر خود مرد صوفی نیستی
خود تو در ضمن حکایت گوش‌دار	گفتمش پوشیده خوشتر سر یار
گفته آید در حدیث دیگران	خوشتر آن باشد که سر دلبران
بازگو دفعم مده ای بوالفضول	گفت مکشوف و برهنه بی‌غلول
می‌نخسپم با صنم با پیرهن	پرده بردار و برهنه گو که من
نه تو مانی نه کنارت نه میان	گفتم ار عریان شود او در عیان
بر نتابد کوه را یک برگ کاه	آرزو می‌خواه لیک اندازه خواه
اندکی گر پیش آید جمله سوخت	آفتابی کز وی این عالم فروخت
بیش ازین از شمس تبریزی مگوی	فتنه و آشوب و خون‌ریزی مجوی
رو تمام این حکایت بازگوی	این ندارد آخر از آغاز گوی
دور کن هم خویش و هم بیگانه را	گفت ای شه خلوتی کن خانه را
تا بپرسم زین کنیزک چیزها	کس ندارد گوش در دهلیزها
جز طبیب و جز همان بیمار نه	خانه خالی ماند و یک دیار نه
که علاج اهل هر شهری جداست	نرم نرمک گفت شهر تو کجاست
خویشی و پیوستگی با چیستت	واندر آن شهر از قرابت کیستت
باز می‌پرسید از جور فلک	دست بر نبضش نهاد و یک بیک
پای خود را بر سر زانو نهد	چون کسی را خار در پایش جهد
ور نیابد می‌کند با لب ترش	وز سر سوزن همی جوید سرش
خار در دل چون بود وا ده جواب	خار در پا شد چنین دشواریاب
دست کی بودی غمان را بر کسی	خار در دل گر بدیدی هر خسی
خر نداند دفع آن بر می‌جهد	کس به زیر دم خر خاری نهد
عاقلی باید که خاری برکند	بر جهد وان خار محکم‌تر زند
جفته می‌انداخت صد جا زخم کرد	خر ز بهر دفع خار از سوز و درد
دست می‌زد جابجا می‌آزمود	آن حکیم خارچین استاد بود
باز می‌پرسید حال دوستان	زان کنیزک بر طریق داستان
از مقام و خواجگان و شهر و باش	با حکیم او قصه‌ها می‌گفت فاش
سوی نبض و جستنش می‌داشت هوش	سوی قصه گقتنش می‌داشت گوش
او بود مقصود جانش در جهان	تا که نبض از نام کی گردد جهان
بعد از آن شهری دگر را نام برد	دوستان و شهر او را برشمرد
در کدامین شهر بودستی تو بیش	گفت چون بیرون شدی از شهر خویش
رنگ روی و نبض او دیگر نگشت	نام شهری گفت و زان هم در گذشت
باز گفت از جای و از نان و نمک	خواجگان و شهرها را یک به یک
نه رگش جنبید و نه رخ گشت زرد	شهر شهر و خانه خانه قصه کرد
تا بپرسید از سمرقند چو قند	نبض او بر حال خود بد بی‌گزند
کز سمرقندی زرگر فرد شد	نبض جست و روی سرخ و زرد شد
اصل آن درد و بلا را باز یافت	چون ز رنجور آن حکیم این راز یافت
او سر پل گفت و کوی غاتفر	گفت کوی او کدامست در گذر
در خلاصت سحرها خواهم نمود	گفت دانستم که رنجت چیست زود
آن کنم با تو که باران با چمن	شاد باش و فارغ و آمن که من
بر تو من مشفق‌ترم از صد پدر	من غم تو می‌خورم تو غم مخور
گرچه از تو شه کند بس جست و جو	هان و هان این راز را با کس مگو
آن مرادت زودتر حاصل شود	خانهٔ اسرار تو چون دل شود
زود گردد با مراد خویش جفت	گفت پیغامبر که هر که سر نهفت
سر او سرسبزی بستان شود	دانه چون اندر زمین پنهان شود
پرورش کی یافتندی زیر کان	زر و نقره گر نبودندی نهان
کرد آن رنجور را آمن ز بیم	وعده‌ها و لطفهای آن حکیم
وعده‌ها باشد مجازی تا سه گیر	وعده‌ها باشد حقیقی دل‌پذیر
وعدهٔ نا اهل شد رنج روان	وعدهٔ اهل کرم گنج روان
شاه را زان شمه‌ای آگاه کرد	بعد از آن برخاست و عزم شاه کرد
حاضر آریم از پی این درد را	گفت تدبیر آن بود کان مرد را
با زر و خلعت بده او را غرور	مرد زرگر را بخوان زان شهر دور
حاذقان و کافیان بس عدول	شه فرستاد آن طرف یک دو رسول
پیش آن زرگر ز شاهنشه بشیر	تا سمرقند آمدند آن دو امیر
فاش اندر شهرها از تو صفت	کای لطیف استاد کامل معرفت
اختیارت کرد زیرا مهتری	نک فلان شه از برای زرگری
چون بیایی خاص باشی و ندیم	اینک این خلعت بگیر و زر و سیم
غره شد از شهر و فرزندان برید	مرد مال و خلعت بسیار دید
بی‌خبر کان شاه قصد جانش کرد	اندر آمد شادمان در راه مرد
خونبهای خویش را خلعت شناخت	اسپ تازی برنشست و شاد تاخت
خود به پای خویش تا سؤ القضا	ای شده اندر سفر با صد رضا
گفت عزرائیل رو آری بری	در خیالش ملک و عز و مهتری
اندر آوردش به پیش شه طبیب	چون رسید از راه آن مرد غریب
تا بسوزد بر سر شمع طراز	سوی شاهنشاه بردندش بناز
مخزن زر را بدو تسلیم کرد	شاه دید او را بسی تعظیم کرد
آن کنیزک را بدین خواجه بده	پس حکیمش گفت کای سلطان مه
آب وصلش دفع آن آتش شود	تا کنیزک در وصالش خوش شود
جفت کرد آن هر دو صحبت جوی را	شه بدو بخشید آن مه روی را
تا به صحت آمد آن دختر تمام	مدت شش ماه می‌راندند کام
تا بخورد و پیش دختر می‌گداخت	بعد از آن از بهر او شربت بساخت
جان دختر در وبال او نماند	چون ز رنجوری جمال او نماند
اندک‌اندک در دل او سرد شد	چونک زشت و ناخوش و رخ زرد شد
عشق نبود عاقبت ننگی بود	عشقهایی کز پی رنگی بود
تا نرفتی بر وی آن بد داوری	کاش کان هم ننگ بودی یکسری
دشمن جان وی آمد روی او	خون دوید از چشم همچون جوی او
ای بسی شه را بکشته فر او	دشمن طاووس آمد پر او
ریخت این صیاد خون صاف من	گفت من آن آهوم کز ناف من
سر بریدندش برای پوستین	ای من آن روباه صحرا کز کمین
ریخت خونم از برای استخوان	ای من آن پیلی که زخم پیلبان
می‌نداند که نخسپد خون من	آنک کشتستم پی مادون من
خون چون من کس چنین ضایع کیست	بر منست امروز و فردا بر ویست
باز گردد سوی او آن سایه باز	گر چه دیوار افکند سایهٔ دراز
سوی ما آید نداها را صدا	این جهان کوهست و فعل ما ندا
آن کنیزک شد ز عشق و رنج پاک	این بگفت و رفت در دم زیر خاک
زانک مرده سوی ما آینده نیست	زانک عشق مردگان پاینده نیست
هر دمی باشد ز غنچه تازه‌تر	عشق زنده در روان و در بصر
کز شراب جان‌فزایت ساقیست	عشق آن زنده گزین کو باقیست
یافتند از عشق او کار و کیا	عشق آن بگزین که جمله انبیا
با کریمان کارها دشوار نیست	تو مگو ما را بدان شه بار نیست
نه پی اومید بود و نه ز بیم	کشتن آن مرد بر دست حکیم
تا نیامد امر و الهام اله	او نکشتش از برای طبع شاه
سر آن را در نیابد عام خلق	آن پسر را کش خضر ببرید حلق
هرچه فرماید بود عین صواب	آنک از حق یابد او وحی و جواب
نایبست و دست او دست خداست	آنک جان بخشد اگر بکشد رواست
شاد و خندان پیش تیغش جان بده	همچو اسمعیل پیشش سر بنه
همچو جان پاک احمد با احد	تا بماند جانت خندان تا ابد
که به دست خویش خوبانشان کشند	عاشقان آنگه شراب جان کشند
تو رها کن بدگمانی و نبرد	شاه آن خون از پی شهوت نکرد
در صفا غش کی هلد پالودگی	تو گمان بردی که کرد آلودگی
تا بر آرد کوره از نقره جفا	بهر آنست این ریاضت وین جفا
تا بجوشد بر سر آرد زر زبد	بهر آنست امتحان نیک و بد
او سگی بودی دراننده نه شاه	گر نبودی کارش الهام اله
نیک کرد او لیک نیک بد نما	پاک بود از شهوت و حرص و هوا
صد درستی در شکست خضر هست	گر خضر در بحر کشتی را شکست
شد از آن محجوب تو بی پر مپر	وهم موسی با همه نور و هنر
مست عقلست او تو مجنونش مخوان	آن گل سرخست تو خونش مخوان
کافرم گر بردمی من نام او	گر بدی خون مسلمان کام او
بدگمان گردد ز مدحش متقی	می‌بلرزد عرش از مدح شقی
خاص بود و خاصهٔ الله بود	شاه بود و شاه بس آگاه بود
سوی بخت و بهترین جاهی کشد	آن کسی را کش چنین شاهی کشد
کی شدی آن لطف مطلق قهرجو	گر ندیدی سود او در قهر او
مادر مشفق در آن دم شادکام	بچه می‌لرزد از آن نیش حجام
آنچ در وهمت نیاید آن دهد	نیم جان بستاند و صد جان دهد
دور دور افتاده‌ای بنگر تو نیک	تو قیاس از خویش می‌گیری ولیک
خوش‌نوایی سبز و گویا طوطیی	بود بقالی و وی را طوطیی
نکته گفتی با همه سوداگران	بر دکان بودی نگهبان دکان
در نوای طوطیان حاذق بدی	در خطاب آدمی ناطق بدی
بر دکان طوطی نگهبانی نمود	خواجه روزی سوی خانه رفته بود
بهر موشی طوطیک از بیم جان	گربه‌ای برجست ناگه بر دکان
شیشه‌های روغن گل را بریخت	جست از سوی دکان سویی گریخت
بر دکان بنشست فارغ خواجه‌وش	از سوی خانه بیامد خواجه‌اش
بر سرش زد گشت طوطی کل ز ضرب	دید پر روغن دکان و جامه چرب
مرد بقال از ندامت آه کرد	روزکی چندی سخن کوتاه کرد
کافتاب نعمتم شد زیر میغ	ریش بر می‌کند و می‌گفت ای دریغ
که زدم من بر سر آن خوش زبان	دست من بشکسته بودی آن زمان
تا بیابد نطق مرغ خویش را	هدیه‌ها می‌داد هر درویش را
بر دکان بنشسته بد نومیدوار	بعد سه روز و سه شب حیران و زار
تا که باشد اندر آید او بگفت	می‌نمود آن مرغ را هر گون نهفت
با سر بی مو چو پشت طاس و طشت	جولقیی سر برهنه می‌گذشت
بانگ بر درویش زد چون عاقلان	آمد اندر گفت طوطی آن زمان
تو مگر از شیشه روغن ریختی	کز چه ای کل با کلان آمیختی
کو چو خود پنداشت صاحب دلق را	از قیاسش خنده آمد خلق را
گر چه ماند در نبشتن شیر و شیر	کار پاکان را قیاس از خود مگیر
کم کسی ز ابدال حق آگاه شد	جمله عالم زین سبب گمراه شد
اولیا را همچو خود پنداشتند	همسری با انبیا برداشتند
ما و ایشان بستهٔ خوابیم و خور	گفته اینک ما بشر ایشان بشر
هست فرقی درمیان بی‌منتهی	این ندانستند ایشان از عمی
لیک شد زان نیش و زین دیگر عسل	هر دو گون زنبور خوردند از محل
زین یکی سرگین شد و زان مشک ناب	هر دو گون آهو گیا خوردند و آب
این یکی خالی و آن پر از شکر	هر دو نی خوردند از یک آب‌خور
فرقشان هفتاد ساله راه بین	صد هزاران این چنین اشباه بین
آن خورد گردد همه نور خدا	این خورد گردد پلیدی زو جدا
وآن خورد زاید همه نور احد	این خورد زاید همه بخل و حسد
این فرشتهٔ پاک و آن دیوست و دد	این زمین پاک و آن شوره‌ست و بد
آب تلخ و آب شیرین را صفاست	هر دو صورت گر به هم ماند رواست
او شناسد آب خوش از شوره آب	جز که صاحب ذوق کی شناسد بیاب
هر دو را بر مکر پندارد اساس	سحر را با معجزه کرده قیاس
برگرفته چون عصای او عصا	ساحران موسی از استیزه را
زین عمل تا آن عمل راهی شگرف	زین عصا تا آن عصا فرقیست ژرف
رحمة الله آن عمل را در وفا	لعنة الله این عمل را در قفا
آفتی آمد درون سینه طبع	کافران اندر مری بوزینه طبع
آن کند کز مرد بیند دم بدم	هرچه مردم می‌کند بوزینه هم
فرق را کی داند آن استیزه‌رو	او گمان برده که من کردم چو او
بر سر استیزه‌رویان خاک ریز	این کند از امر و او بهر ستیز
از پی استیزه آید نه نیاز	آن منافق با موافق در نماز
با منافق مؤمنان در برد و مات	در نماز و روزه و حج و زکات
بر منافق مات اندر آخرت	مؤمنان را برد باشد عاقبت
هر دو با هم مروزی و رازی‌اند	گرچه هر دو بر سر یک بازی‌اند
هر یکی بر وفق نام خود رود	هر یکی سوی مقام خود رود
ور منافق تیز و پر آتش شود	مؤمنش خوانند جانش خوش شود
نام این مبغوض از آفات وی است	نام او محبوب از ذات وی است
لطف مؤمن جز پی تعریف نیست	میم و واو و میم و نون تشریف نیست
همچو کزدم می‌خلد در اندرون	گر منافق خوانیش این نام دون
پس چرا در وی مذاق دوزخست	گرنه این نام اشتقاق دوزخست
تلخی آن آب بحر از ظرف نیست	زشتی آن نام بد از حرف نیست
بحر معنی عنده ام الکتاب	حرف ظرف آمد درو معنی چون آب
در میانشان برزخ لا یبغیان	بحر تلخ و بحر شیرین در جهان
بر گذر زین هر دو رو تا اصل آن	وانگه این هر دو ز یک اصلی روان
بی محک هرگز ندانی ز اعتبار	زر قلب و زر نیکو در عیار
هر یقین را باز داند او ز شک	هر که را در جان خدا بنهد محک
آنگه آرامد که بیرونش نهد	در دهان زنده خاشاکی جهد
چون در آمد حس زنده پی ببرد	در هزاران لقمه یک خاشاک خرد
حس دینی نردبان آسمان	حس دنیا نردبان این جهان
صحت آن حس بجویید از حبیب	صحت این حس بجویید از طبیب
صحت آن حس ز تخریب بدن	صحت این حس ز معموری تن
بعد از آن ویرانی آبادان کند	راه جان مر جسم را ویران کند
وز همان گنجش کند معمورتر	کرد ویران خانه بهر گنج زر
بعد از آن در جو روان کرد آب خورد	آب را ببرید و جو را پاک کرد
پوست تازه بعد از آنش بر دمید	پوست را بشکافت و پیکان را کشید
بعد از آن بر ساختش صد برج و سد	قلعه ویران کرد و از کافر ستد
اینک گفتم این ضرورت می‌دهد	کار بی‌چون را که کیفیت نهد
جز که حیرانی نباشد کار دین	گه چنین بنماید و گه ضد این
بل چنان حیران و غرق و مست دوست	نه چنان حیران که پشتش سوی اوست
وان یکی را روی او خود روی اوست	آن یکی را روی او شد سوی دوست
بوک گردی تو ز خدمت روشناس	روی هر یک می‌نگر می‌دار پاس
پس بهر دستی نشاید داد دست	چون بسی ابلیس آدم‌روی هست
تا فریبد مرغ را آن مرغ‌گیر	زانک صیاد آورد بانگ صفیر
از هوا آید بیاید دام و نیش	بشنود آن مرغ بانگ جنس خویش
تا بخواند بر سلیمی زان فسون	حرف درویشان بدزدد مرد دون
کار دونان حیله و بی‌شرمیست	کار مردان روشنی و گرمیست
بومسیلم را لقب احمد کنند	شیر پشمین از برای کد کنند
مر محمد را اولوا الالباب ماند	بومسیلم را لقب کذاب ماند
باده را ختمش بود گند و عذاب	آن شراب حق ختامش مشک ناب
دشمن عیسی و نصرانی گداز	بود شاهی در جهودان ظلم‌ساز
جان موسی او و موسی جان او	عهد عیسی بود و نوبت آن او
آن دو دمساز خدایی را جدا	شاه احول کرد در راه خدا
زو برون آر از وثاق آن شیشه را	گفت استاد احولی را کاندر آ
پیش تو آرم بکن شرح تمام	گفت احول زان دو شیشه من کدام
احولی بگذار و افزون‌بین مشو	گفت استاد آن دو شیشه نیست رو
گفت استا زان دو یک را در شکن	گفت ای استا مرا طعنه مزن
مرد احول گردد از میلان و خشم	چون یک بشکست هر دو شد ز چشم
چون شکست او شیشه را دیگر نبود	شیشه یک بود و به چشمش دو نمود
ز استقامت روح را مبدل کند	خشم و شهوت مرد را احول کند
صد حجاب از دل به سوی دیده شد	چون غرض آمد هنر پوشیده شد
کی شناسد ظالم از مظلوم زار	چون دهد قاضی به دل رشوت قرار
گشت احول کالامان یا رب امان	شاه از حقد جهودانه چنان
که پناهم دین موسی را و پشت	صد هزاران مؤمن مظلوم کشت
کو بر آب از مکر بر بستی گره	او وزیری داشت گبر و عشوه ده
دین خود را از ملک پنهان کنند	گفت ترسایان پناه جان کنند
دین ندارد بوی مشک و عود نیست	کم کش ایشان را که کشتن سود نیست
ظاهرش با تست و باطن بر خلاف	سر پنهانست اندر صد غلاف
چارهٔ آن مکر و آن تزویر چیست	شاه گفتش پس بگو تدبیر چیست
نی هویدا دین و نه پنهانیی	تا نماند در جهان نصرانیی
بینی‌ام بشکاف و لب در حکم مر	گفت ای شه گوش و دستم را ببر
تا بخواهد یک شفاعت گر مرا	بعد از آن در زیردار آور مرا
بر سر راهی که باشد چارسو	بر منادی‌گاه کن این کار تو
تا در اندازم دریشان شر و شور	آنگهم از خود بران تا شهر دور
ای خدای رازدان می‌دانیم	پس بگویم من بسر نصرانیم
وز تعصب کرد قصد جان من	شاه واقف گشت از ایمان من
آنک دین اوست ظاهر آن کنم	خواستم تا دین ز شه پنهان کنم
متهم شد پیش شه گفتار من	شاه بویی برد از اسرار من
از دل من تا دل تو روزنست	گفت گفت تو چو در نان سوزنست
حال تو دیدم ننوشم قال تو	من از آن روزن بدیدم حال تو
او جهودانه بکردی پاره‌ام	گر نبودی جان عیسی چاره‌ام
صد هزاران منتش بر خود نهم	بهر عیسی جان سپارم سر دهم
واقفم بر علم دینش نیک‌نیک	جان دریغم نیست از عیسی ولیک
درمیان جاهلان گردد هلاک	حیف می‌آمد مرا کان دین پاک
گشته‌ایم آن کیش حق را ره‌نما	شکر ایزد را و عیسی را که ما
تا به زناری میان را بسته‌ایم	از جهود و از جهودی رسته‌ایم
بشنوید اسرار کیش او بجان	دور دور عیسیست ای مردمان
خلق حیران مانده زان مکر نهفت	کرد با وی شاه آن کاری که گفت
کرد در دعوت شروع او بعد از آن	راند او را جانب نصرانیان
اندک‌اندک جمع شد در کوی او	صد هزاران مرد ترسا سوی او
سر انگلیون و زنار و نماز	او بیان می‌کرد با ایشان براز
لیک در باطن صفیر و دام بود	او به ظاهر واعظ احکام بود
ملتمس بودند مکر نفس غول	بهر این بعضی صحابه از رسول
در عبادتها و در اخلاص جان	کو چه آمیزد ز اغراض نهان
عیب ظاهر را بجستندی که کو	فضل طاعت را نجستندی ازو
می‌شناسیدند چون گل از کرفس	مو به مو و ذره ذره مکر نفس
وعظ ایشان خیره گشتندی بجان	موشکافان صحابه هم در آن
خود چه باشد قوت تقلید عام	دل بدو دادند ترسایان تمام
نایب عیسیش می‌پنداشتند	در درون سینه مهرش کاشتند
ای خدا فریاد رس نعم المعین	او بسر دجال یک چشم لعین
ما چو مرغان حریص بی‌نوا	صد هزاران دام و دانه‌ست ای خدا
هر یکی گر باز و سیمرغی شویم	دم بدم ما بستهٔ دام نویم
سوی دامی می‌رویم ای بی‌نیاز	می‌رهانی هر دمی ما را و باز
گندم جمع آمده گم می‌کنیم	ما درین انبار گندم می‌کنیم
کین خلل در گندمست از مکر موش	می‌نیندیشیم آخر ما بهوش
و از فنش انبار ما ویران شدست	موش تا انبار ما حفره زدست
وانگهان در جمع گندم جوش کن	اول ای جان دفع شر موش کن
لا صلوة تم الا بالحضور	بشنو از اخبار آن صدر الصدور
گندم اعمال چل ساله کجاست	گر نه موشی دزد در انبار ماست
جمع می‌ناید درین انبار ما	ریزه‌ریزه صدق هر روزه چرا
وان دل سوزیده پذرفت و کشید	بس ستارهٔ آتش از آهن جهید
می‌نهد انگشت بر استارگان	لیک در ظلمت یکی دزدی نهان
تا که نفروزد چراغی از فلک	می‌کشد استارگان را یک به یک
چون تو با مایی نباشد هیچ غم	گر هزاران دام باشد در قدم
کی بود بیمی از آن دزد لئیم	چون عنایاتت بود با ما مقیم
می‌رهانی می‌کنی الواح را	هر شبی از دام تن ارواح را
فارغان نه حاکم و محکوم کس	می‌رهند ارواح هر شب زین قفس
شب ز دولت بی‌خبر سلطانیان	شب ز زندان بی‌خبر زندانیان
نه خیال این فلان و آن فلان	نه غم و اندیشهٔ سود و زیان
گفت ایزد هم رقود زین مرم	حال عارف این بود بی‌خواب هم
چون قلم در پنجهٔ تقلیب رب	خفته از احوال دنیا روز و شب
فعل پندارد بجنبش از قلم	آنک او پنجه نبیند در رقم
عقل را هم خواب حسی در ربود	شمه‌ای زین حال عارف وا نمود
روحشان آسوده و ابدانشان	رفته در صحرای بی‌چون جانشان
جمله را در داد و در داور کشی	وز صفیری باز دام اندر کشی
کرکس زرین گردون پر زند	چونک نور صبحدم سر بر زند
جمله را در صورت آرد زان دیار	فالق الاصباح اسرافیل‌وار
هر تنی را باز آبستن کند	روحهای منبسط را تن کند
سر النوم اخ الموتست این	اسپ جانها را کند عاری ز زین
بر نهد بر پایشان بند دراز	لیک بهر آنک روز آیند باز
وز چراگاه آردش در زیر بار	تا که روزش واکشد زان مرغزار
حفظ کردی یا چو کشتی نوح را	کاش چون اصحاب کهف این روح را
وا رهیدی این ضمیر و چشم و گوش	تا ازین طوفان بیداری و هوش
پهلوی تو پیش تو هست این زمان	ای بسی اصحاب کهف اندر جهان
مهر بر چشمست و بر گوشت چه سود	یار با او غار با او در سرود
کز تو مجنون شد پریشان و غوی	گفت لیلی را خلیفه کان توی
گفت خامش چون تو مجنون نیستی	از دگر خوبان تو افزون نیستی
هست بیداریش از خوابش بتر	هر که بیدارست او در خواب‌تر
هست بیداری چو در بندان ما	چون بحق بیدار نبود جان ما
وز زیان و سود وز خوف زوال	جان همه روز از لگدکوب خیال
نی بسوی آسمان راه سفر	نی صفا می‌ماندش نی لطف و فر
دارد اومید و کند با او مقال	خفته آن باشد که او از هر خیال
پس ز شهوت ریزد او با دیو آب	دیو را چون حور بیند او به خواب
او به خویش آمد خیال از وی گریخت	چونک تخم نسل را در شوره ریخت
آه از آن نقش پدید ناپدید	ضعف سر بیند از آن و تن پلید
می‌دود بر خاک پران مرغ‌وش	مرغ بر بالا و زیر آن سایه‌اش
می‌دود چندانک بی‌مایه شود	ابلهی صیاد آن سایه شود
بی‌خبر که اصل آن سایه کجاست	بی‌خبر کان عکس آن مرغ هواست
ترکشش خالی شود از جست و جو	تیر اندازد به سوی سایه او
از دویدن در شکار سایه تفت	ترکش عمرش تهی شد عمر رفت
وا رهاند از خیال و سایه‌اش	سایهٔ یزدان چو باشد دایه‌اش
مرده او زین عالم و زندهٔ خدا	سایهٔ یزدان بود بندهٔ خدا
تا رهی در دامن آخر زمان	دامن او گیر زوتر بی‌گمان
کو دلیل نور خورشید خداست	کیف مد الظل نقش اولیاست
لا احب افلین گو چون خلیل	اندرین وادی مرو بی این دلیل
دامن شه شمس تبریزی بتاب	رو ز سایه آفتابی را بیاب
از ضیاء الحق حسام الدین بپرس	ره ندانی جانب این سور و عرس
در حسد ابلیس را باشد غلو	ور حسد گیرد ترا در ره گلو
با سعادت جنگ دارد از حسد	کو ز آدم ننگ دارد از حسد
ای خنک آنکش حسد همراه نیست	عقبه‌ای زین صعب‌تر در راه نیست
از حسد آلوده باشد خاندان	این جسد خانهٔ حسد آمد بدان
آن جسد را پاک کرد الله نیک	گر جسد خانهٔ حسد باشد ولیک
گنج نورست ار طلسمش خاکیست	طهرا بیتی بیان پاکیست
زان حسد دل را سیاهیها رسد	چون کنی بر بی‌حسد مکر و حسد
خاک بر سر کن حسد را همچو ما	خاک شو مردان حق را زیر پا
تا به باطل گوش و بینی باد داد	آن وزیرک از حسد بودش نژاد
زهر او در جان مسکینان رسد	بر امید آنک از نیش حسد
خویش را بی‌گوش و بی بینی کند	هر کسی کو از حسد بینی کند
بوی او را جانب کویی برد	بینی آن باشد که او بویی برد
بوی آن بویست کان دینی بود	هر که بویش نیست بی بینی بود
کفر نعمت آمد و بینیش خورد	چونک بویی برد و شکر آن نکرد
پیش ایشان مرده شو پاینده باش	شکر کن مر شاکران را بنده باش
خلق را تو بر میاور از نماز	چون وزیر از ره‌زنی مایه مساز
کرده او از مکر در گوزینه سیر	ناصح دین گشته آن کافر وزیر
لذتی می‌دید و تلخی جفت او	هر که صاحب ذوق بود از گفت او
در جلاب قند زهری ریخته	نکته‌ها می‌گفت او آمیخته
وز اثر می‌گفت جان را سست شو	ظاهرش می‌گفت در ره چست شو
دست و جامه می سیه گردد ازو	ظاهر نقره گر اسپیدست و نو
تو ز فعل او سیه کاری نگر	آتش ار چه سرخ رویست از شرر
لیک هست از خاصیت دزد بصر	برق اگر نوری نماید در نظر
گفت او در گردن او طوق بود	هر که جز آگاه و صاحب ذوق بود
شد وزیر اتباع عیسی را پناه	مدتی شش سال در هجران شاه
پیش امر و حکم او می‌مرد خلق	دین و دل را کل بدو بسپرد خلق
شاه را پنهان بدو آرامها	در میان شاه و او پیغامها
تا دهد چون خاک ایشان را به باد	آخر الامر از برای آن مراد
وقت آمد زود فارغ کن دلم	پیش او بنوشت شه کای مقبلم
کافکنم در دین عیسی فتنه‌ها	گفت اینک اندر آن کارم شها
حاکمانشان ده امیر و دو امیر	قوم عیسی را بد اندر دار و گیر
بنده گشته میر خود را از طمع	هر فریقی مر امیری را تبع
گشته بند آن وزیر بد نشان	این ده و این دو امیر و قومشان
اقتدای جمله بر رفتار او	اعتماد جمله بر گفتار او
جان بدادی گر بدو گفتی بمیر	پیش او در وقت و ساعت هر امیر
نقش هر طومار دیگر مسلکی	ساخت طوماری به نام هر یکی
این خلاف آن ز پایان تا به سر	حکمهای هر یکی نوعی دگر
رکن توبه کرده و شرط رجوع	در یکی راه ریاضت را و جوع
اندرین ره مخلصی جز جود نیست	در یکی گفته ریاضت سود نیست
شرک باشد از تو با معبود تو	در یکی گفته که جوع و جود تو
در غم و راحت همه مکرست و دام	جز توکل جز که تسلیم تمام
ور نه اندیشهٔ توکل تهمتست	در یکی گفته که واجب خدمتست
بهر کردن نیست شرح عجز ماست	در یکی گفته که امر و نهیهاست
قدرت او را بدانیم آن زمان	تا که عجز خود بینیم اندر آن
کفر نعمت کردنست آن عجز هین	در یکی گفته که عجز خود مبین
قدرت تو نعمت او دان که هوست	قدرت خود بین که این قدرت ازوست
بت بود هر چه بگنجد در نظر	در یکی گفته کزین دو بر گذر
کین نظر چون شمع آمد جمع را	در یکی گفته مکش این شمع را
کشته باشی نیم شب شمع وصال	از نظر چون بگذری و از خیال
تا عوض بینی نظر را صد هزار	در یکی گفته بکش باکی مدار
لیلی‌ات از صبر تو مجنون شود	که ز کشتن شمع جان افزون شود
بیش آید پیش او دنیا و بیش	ترک دنیا هر که کرد از زهد خویش
بر تو شیرین کرد در ایجاد حق	در یکی گفته که آنچت داد حق
خویشتن را در میفکن در زحیر	بر تو آسان کرد و خوش آن را بگیر
کان قبول طبع تو ردست و بد	در یکی گفته که بگذار آن خود
هر یکی را ملتی چون جان شدست	راههای مختلف آسان شدست
هر جهود و گبر ازو آگه بدی	گر میسر کردن حق ره بدی
که حیات دل غذای جان بود	در یکی گفته میسر آن بود
بر نه آرد همچو شوره ریع و کشت	هر چه ذوق طبع باشد چون گذشت
جز خسارت پیش نارد بیع او	جز پشیمانی نباشد ریع او
نام او باشد معسر عاقبت	آن میسر نبود اندر عاقبت
عاقبت بنگر جمال این و آن	تو معسر از میسر بازدان
عاقبت‌بینی نیابی در حسب	در یکی گفته که استادی طلب
لاجرم گشتند اسیر زلتی	عاقبت دیدند هر گون ملتی
ورنه کی بودی ز دینها اختلاف	عاقبت دیدن نباشد دست‌باف
زانک استا را شناسا هم توی	در یکی گفته که استا هم توی
رو سر خود گیر و سرگردان مشو	مرد باش و سخرهٔ مردان مشو
هر که او دو بیند احول مردکیست	در یکی گفته که این جمله یکیست
این کی اندیشد مگر مجنون بود	در یکی گفته که صد یک چون بود
چون یکی باشد یکی زهر و شکر	هر یکی قولیست ضد هم‌دگر
کی تو از گلزار وحدت بو بری	تا ز زهر و از شکر در نگذری
بر نوشت آن دین عیسی را عدو	این نمط وین نوع ده طومار و دو
وز مزاج خم عیسی خو نداشت	او ز یک رنگی عیسی بو نداشت
ساده و یک‌رنگ گشتی چون صبا	جامهٔ صد رنگ از آن خم صفا
بل مثال ماهی و آب زلال	نیست یک‌رنگی کزو خیزد ملال
ماهیان را با یبوست جنگهاست	گرچه در خشکی هزاران رنگهاست
تا بدان ماند ملک عز و جل	کیست ماهی چیست دریا در مثل
سجده آرد پیش آن اکرام و جود	صد هزاران بحر و ماهی در وجود
تا بدان آن بحر در افشان شده	چند باران عطا باران شده
تا که ابر و بحر جود آموخته	چند خورشید کرم افروخته
تا که شد دانه پذیرنده زمین	پرتو دانش زده بر خاک و طین
بی‌خیانت جنس آن برداشتی	خاک امین و هر چه در وی کاشتی
کآفتاب عدل بر وی تافتست	این امانت زان امانت یافتست
خاک سرها را نکرده آشکار	تا نشان حق نیارد نوبهار
این خبرها وین امانت وین سداد	آن جوادی که جمادی را بداد
عاقلان را کرده قهر او ضریر	مر جمادی را کند فضلش خبیر
با که گویم در جهان یک گوش نیست	جان و دل را طاقت آن جوش نیست
هر کجا سنگی بد از وی یشم گشت	هر کجا گوشی بد از وی چشم گشت
معجزه بخش است چه بود سیمیا	کیمیاسازست چه بود کیمیا
کین دلیل هستی و هستی خطاست	این ثنا گفتن ز من ترک ثناست
چیست هستی پیش او کور و کبود	پیش هست او بباید نیست بود
گرمی خورشید را بشناختی	گر نبودی کور زو بگداختی
کی فسردی همچو یخ این ناحیت	ور نبودی او کبود از تعزیت
پنجه می‌زد با قدیم ناگزیر	همچو شه نادان و غافل بد وزیر
صد چو عالم هست گرداند بدم	با چنان قادر خدایی کز عدم
چونک چشمت را به خود بینا کند	صد چو عالم در نظر پیدا کند
پیش قدرت ذره‌ای می‌دان که نیست	گر جهان پیشت بزرگ و بی‌بنیست
هین روید آن سو که صحرای شماست	این جهان خود حبس جانهای شماست
نقش و صورت پیش آن معنی سدست	این جهان محدود و آن خود بی‌حدست
در شکست از موسی با یک عصا	صد هزاران نیزهٔ فرعون را
پیش عیسی و دمش افسوس بود	صد هزاران طب جالینوس بود
پیش حرف امیی‌اش عار بود	صد هزاران دفتر اشعار بود
چون نمیرد گر نباشد او خسی	با چنین غالب خداوندی کسی
مرغ زیرک با دو پا آویخت او	بس دل چون کوه را انگیخت او
جز شکسته می‌نگیرد فضل شاه	فهم و خاطر تیز کردن نیست راه
کان خیال‌اندیش را شد ریش گاو	ای بسا گنج آگنان کنج‌کاو
خاک چه بود تا حشیش او شوی	گاو که بود تا تو ریش او شوی
مسخ کرد او را خدا و زهره کرد	چون زنی از کار بد شد روی زرد
خاک و گل گشتن نه مسخست ای عنود	عورتی را زهره کردن مسخ بود
سوی آب و گل شدی در اسفلین	روح می‌بردت سوی چرخ برین
زان وجودی که بد آن رشک عقول	خویشتن را مسخ کردی زین سفول
پیش آن مسخ این به غایت دون بود	پس ببین کین مسخ کردن چون بود
آدم مسجود را نشناختی	اسپ همت سوی اختر تاختی
چند پنداری تو پستی را شرف	آخر آدم‌زاده‌ای ای ناخلف
این جهان را پر کنم از خود همی	چند گویی من بگیرم عالمی
تاب خور بگدازدش با یک نظر	گر جهان پر برف گردد سربسر
نیست گرداند خدا از یک شرار	وزر او و صد وزیر و صدهزار
عین آن زهراب را شربت کند	عین آن تخییل را حکمت کند
مهرها رویاند از اسباب کین	آن گمان‌انگیز را سازد یقین
ایمنی روح سازد بیم را	پرورد در آتش ابراهیم را
در خیالاتش چو سوفسطاییم	از سبب سوزیش من سوداییم
وعظ را بگذاشت و در خلوت نشست	مکر دیگر آن وزیر از خود ببست
بود در خلوت چهل پنجاه روز	در مریدان در فکند از شوق سوز
از فراق حال و قال و ذوق او	خلق دیوانه شدند از شوق او
از ریاضت گشته در خلوت دوتو	لابه و زاری همی کردند و او
بی عصاکش چون بود احوال کور	گفته ایشان نیست ما را بی تو نور
بیش ازین ما را مدار از خود جدا	از سر اکرام و از بهر خدا
بر سر ما گستران آن سایه تو	ما چو طفلانیم و ما را دایه تو
لیک بیرون آمدن دستور نیست	گفت جانم از محبان دور نیست
وان مریدان در شناعت آمدند	آن امیران در شفاعت آمدند
از دل و دین مانده ما بی تو یتیم	کین چه بدبختیست ما را ای کریم
می‌زنیم از سوز دل دمهای سرد	تو بهانه می‌کنی و ما ز درد
ما ز شیر حکمت تو خورده‌ایم	ما به گفتار خوشت خو کرده‌ایم
خیر کن امروز را فردا مکن	الله الله این جفا با ما مکن
بی تو گردند آخر از بی‌حاصلان	می‌دهد دل مر ترا کین بی‌دلان
آب را بگشا ز جو بر دار بند	جمله در خشکی چو ماهی می‌طپند
الله الله خلق را فریاد رس	ای که چون تو در زمانه نیست کس
وعظ و گفتار زبان و گوش جو	گفت هان ای سخرگان گفت و گو
بند حس از چشم خود بیرون کنید	پنبه اندر گوش حس دون کنید
تا نگردد این کر آن باطن کرست	پنبهٔ آن گوش سر گوش سرست
تا خطاب ارجعی را بشنوید	بی‌حس و بی‌گوش و بی‌فکرت شوید
تو زگفت خواب بویی کی بری	تا به گفت و گوی بیداری دری
سیر باطن هست بالای سما	سیر بیرونیست قول و فعل ما
عیسی جان پای بر دریا نهاد	حس خشکی دید کز خشکی بزاد
سیر جان پا در دل دریا نهاد	سیر جسم خشک بر خشکی فتاد
گاه کوه و گاه دریا گاه دشت	چونک عمر اندر ره خشکی گذشت
موج دریا را کجا خواهی شکافت	آب حیوان از کجا خواهی تو یافت
موج آبی محو و سکرست و فناست	موج خاکی وهم و فهم و فکر ماست
تا ازین مستی از آن جامی نفور	تا درین سکری از آن سکری تو دور
مدتی خاموش خو کن هوش‌دار	گفت و گوی ظاهر آمد چون غبار
این فریب و این جفا با ما مگو	جمله گفتند ای حکیم رخنه‌جو
بر ضعیفان قدر قوت کار نه	چارپا را قدر طاقت با رنه
طعمهٔ هر مرغ انجیری کیست	دانهٔ هر مرغ اندازهٔ ویست
طفل مسکین را از آن نان مرده گیر	طفل را گر نان دهی بر جای شیر
هم بخود گردد دلش جویای نان	چونک دندانها بر آرد بعد از آن
لقمهٔ هر گربهٔ دران شود	مرغ پر نارسته چون پران شود
بی‌تکلف بی‌صفیر نیک و بد	چون بر آرد پر بپرد او بخود
گوش ما را گفت تو هش می‌کند	دیو را نطق تو خامش می‌کند
خشک ما بحرست چون دریا توی	گوش ما هوشست چون گویا توی
ای سماک از تو منور تا سمک	با تو ما را خاک بهتر از فلک
با تو ای ماه این فلک باری کیست	بی‌تو ما را بر فلک تاریکیست
معنی رفعت روان پاک را	صورت رفعت بود افلاک را
جسمها در پیش معنی اسمهاست	صورت رفعت برای جسمهاست
پند را در جان و در دل ره کنید	گفت حجتهای خود کوته کنید
گر بگویم آسمان را من زمین	گر امینم متهم نبود امین
ور نیم این زحمت و آزار چیست	گر کمالم با کمال انکار چیست
زانک مشغولم باحوال درون	من نخواهم شد ازین خلوت برون
گفت ما چون گفتن اغیار نیست	جمله گفتند ای وزیر انکار نیست
آه آهست از میان جان روان	اشک دیده‌ست از فراق تو دوان
گرید او گر چه نه بد داند نه نیک	طفل با دایه نه استیزد ولیک
زاری از ما نه تو زاری می‌کنی	ما چو چنگیم و تو زخمه می‌زنی
ما چو کوهیم و صدا در ما ز تست	ما چو ناییم و نوا در ما ز تست
برد و مات ما ز تست ای خوش صفات	ما چو شطرنجیم اندر برد و مات
تا که ما باشیم با تو درمیان	ما که باشیم ای تو ما را جان جان
تو وجود مطلقی فانی‌نما	ما عدمهاییم و هستیهای ما
حمله‌شان از باد باشد دم‌بدم	ما همه شیران ولی شیر علم
آنک ناپیداست هرگز گم مباد	حمله‌شان پیداست و ناپیداست باد
هستی ما جمله از ایجاد تست	باد ما و بود ما از داد تست
عاشق خود کرده بودی نیست را	لذت هستی نمودی نیست را
نقل و باده و جام خود را وا مگیر	لذت انعام خود را وامگیر
نقش با نقاش چون نیرو کند	ور بگیری کیت جست و جو کند
اندر اکرام و سخای خود نگر	منگر اندر ما مکن در ما نظر
لطف تو ناگفتهٔ ما می‌شنود	ما نبودیم و تقاضامان نبود
عاجز و بسته چو کودک در شکم	نقش باشد پیش نقاش و قلم
عاجزان چون پیش سوزن کارگه	پیش قدرت خلق جمله بارگه
گاه نقشش شادی و گه غم کند	گاه نقشش دیو و گه آدم کند
نطق نه تا دم زند در ضر و نفع	دست نه تا دست جنباند به دفع
گفت ایزد ما رمیت اذ رمیت	تو ز قرآن بازخوان تفسیر بیت
ما کمان و تیراندازش خداست	گر بپرانیم تیر آن نه ز ماست
ذکر جباری برای زاریست	این نه جبر این معنی جباریست
خجلت ما شد دلیل اختیار	زاری ما شد دلیل اضطرار
وین دریغ و خجلت و آزرم چیست	گر نبودی اختیار این شرم چیست
خاطر از تدبیرها گردان چراست	زجر شاگردان و استادان چراست
ماه حق پنهان کند در ابر رو	ور تو گویی غافلست از جبر او
بگذری از کفر و در دین بگروی	هست این را خوش جواب ار بشنوی
وقت بیماری همه بیداریست	حسرت و زاری گه بیماریست
می‌کنی از جرم استغفار تو	آن زمان که می‌شوی بیمار تو
می‌کنی نیت که باز آیم به ره	می‌نماید بر تو زشتی گنه
جز که طاعت نبودم کاری گزین	عهد و پیمان می‌کنی که بعد ازین
می‌ببخشد هوش و بیداری ترا	پس یقین گشت این که بیماری ترا
هر که را دردست او بردست بو	پس بدان این اصل را ای اصل‌جو
هر که او آگاه تر رخ زردتر	هر که او بیدارتر پر دردتر
بینش زنجیر جباریت کو	گر ز جبرش آگهی زاریت کو
کی اسیر حبس آزادی کند	بسته در زنجیر چون شادی کند
بر تو سرهنگان شه بنشسته‌اند	ور تو می‌بینی که پایت بسته‌اند
زانک نبود طبع و خوی عاجز آن	پس تو سرهنگی مکن با عاجزان
ور همی بینی نشان دید کو	چون تو جبر او نمی‌بینی مگو
قدرت خود را همی بینی عیان	در هر آن کاری که میلستت بدان
خویش را جبری کنی کین از خداست	واندر آن کاری که میلت نیست و خواست
کافران در کار عقبی جبری‌اند	انبیا در کار دنیا جبری‌اند
جاهلان را کار دنیا اختیار	انبیا را کار عقبی اختیار
می‌پرد او در پس و جان پیش پیش	زانک هر مرغی بسوی جنس خویش
سجن دنیا را خوش آیین آمدند	کافران چون جنس سجین آمدند
سوی علیین جان و دل شدند	انبیا چون جنس علیین بدند
باز گوییم آن تمام قصه را	این سخن پایان ندارد لیک ما
کای مریدان از من این معلوم باد	آن وزیر از اندرون آواز داد
کز همه یاران و خویشان باش فرد	که مرا عیسی چنین پیغام کرد
وز وجود خویش هم خلوت گزین	روی در دیوار کن تنها نشین
بعد ازین با گفت و گویم کار نیست	بعد ازین دستوری گفتار نیست
رخت بر چارم فلک بر برده‌ام	الوداع ای دوستان من مرده‌ام
من نسوزم در عنا و در عطب	تا به زیر چرخ ناری چون حطب
بر فراز آسمان چارمین	پهلوی عیسی نشینم بعد ازین
یک‌بیک تنها بهر یک حرف راند	وانگهانی آن امیران را بخواند
نایب حق و خلیفهٔ من توی	گفت هر یک را بدین عیسوی
کرد عیسی جمله را اشیاع تو	وان امیران دگر اتباع تو
یا بکش یا خود همی دارش اسیر	هر امیری کو کشد گردن بگیر
تا نمیرم این ریاست را مجو	لیک تا من زنده‌ام این وا مگو
دعوی شاهی و استیلا مکن	تا نمیرم من تو این پیدا مکن
یک بیک بر خوان تو بر امت فصیح	اینک این طومار و احکام مسیح
نیست نایب جز تو در دین خدا	هر امیری را چنین گفت او جدا
هرچه آن را گفت این را گفت نیز	هر یکی را کرد او یک‌یک عزیز
هر یکی ضد دگر بود المراد	هر یکی را او یکی طومار داد
همچو شکل حرفها یا تاالف	متن آن طومارها بد مختلف
پیش ازین کردیم این ضد را بیان	حکم این طومار ضد حکم آن
خویش کشت و از وجود خود برست	بعد از آن چل روز دیگر در ببست
بر سر گورش قیامتگاه شد	چونک خلق از مرگ او آگاه شد
مو کنان جامه‌دران در شور او	خلق چندان جمع شد بر گور او
از عرب وز ترک و از رومی و کرد	کان عدد را هم خدا داند شمرد
درد او دیدند درمان جای خویش	خاک او کردند بر سرهای خویش
کرده خون را از دو چشم خود رهی	آن خلایق بر سر گورش مهی
از امیران کیست بر جایش نشان	بعد ماهی خلق گفتند ای مهان
دست و دامن را به دست او دهیم	تا به جای او شناسیمش امام
چاره نبود بر مقامش از چراغ	چونک شد خورشید و ما را کرد داغ
نایبی باید ازومان یادگار	چونک شد از پیش دیده وصل یار
بوی گل را از که یابیم از گلاب	چونک گل بگذشت و گلشن شد خراب
نایب حق‌اند این پیغامبران	چون خدا اندر نیاید در عیان
گر دو پنداری قبیح آید نه خوب	نه غلط گفتم که نایب با منوب
پیش او یک گشت کز صورت برست	نه دو باشد تا توی صورت‌پرست
تو به نورش در نگر کز چشم رست	چون به صورت بنگری چشم تو دوست
چونک در نورش نظر انداخت مرد	نور هر دو چشم نتوان فرق کرد
هر یکی باشد بصورت غیر آن	ده چراغ ار حاضر آید در مکان
چون به نورش روی آری بی‌شکی	فرق نتوان کرد نور هر یکی
صد نماند یک شود چون بفشری	گر تو صد سیب و صد آبی بشمری
در معانی تجزیه و افراد نیست	در معانی قسمت و اعداد نیست
پای معنی‌گیر صورت سرکشست	اتحاد یار با یاران خوشست
تا ببینی زیر او وحدت چو گنج	صورت سرکش گدازان کن برنج
خود گدازد ای دلم مولای او	ور تو نگدازی عنایتهای او
او بدوزد خرقهٔ درویش را	او نماید هم به دلها خویش را
بی‌سر و بی پا بدیم آن سر همه	منبسط بودیم یک جوهر همه
بی گره بودیم و صافی همچو آب	یک گهر بودیم همچون آفتاب
شد عدد چون سایه‌های کنگره	چون بصورت آمد آن نور سره
تا رود فرق از میان این فریق	گنگره ویران کنید از منجنیق
لیک ترسم تا نلغزد خاطری	شرح این را گفتمی من از مری
گر نداری تو سپر وا پس گریز	نکته‌ها چون تیغ پولادست تیز
کز بریدن تیغ را نبود حیا	پیش این الماس بی اسپر میا
تا که کژخوانی نخواند برخلاف	زین سبب من تیغ کردم در غلاف
وز وفاداری جمع راستان	آمدیم اندر تمامی داستان
بر مقامش نایبی می‌خواستند	کز پس این پیشوا بر خاستند
پیش آن قوم وفا اندیش رفت	یک امیری زان امیران پیش رفت
نایب عیسی منم اندر زمن	گفت اینک نایب آن مرد من
کین نیابت بعد ازو آن منست	اینک این طومار برهان منست
دعوی او در خلافت بد همین	آن امیر دیگر آمد از کمین
تا برآمد هر دو را خشم جهود	از بغل او نیز طوماری نمود
برکشیده تیغهای آبدار	آن امیران دگر یک‌یک قطار
درهم افتادند چون پیلان مست	هر یکی را تیغ و طوماری به دست
تا ز سرهای بریده پشته شد	صد هزاران مرد ترسا کشته شد
کوه کوه اندر هوا زین گرد خاست	خون روان شد همچو سیل از چپ و راست
آفت سرهای ایشان گشته بود	تخمهای فتنه‌ها کو کشته بود
بعد کشتن روح پاک نغز داشت	جوزها بشکست و آن کان مغز داشت
چون انار و سیب را بشکستنست	کشتن و مردن که بر نقش تنست
وانک پوسیده‌ست نبود غیر بانگ	آنچ شیرینست او شد ناردانگ
وانچ پوسیده‌ست او رسوا شود	آنچ با معنیست خود پیدا شود
زانک معنی بر تن صورت‌پرست	رو بمعنی کوش ای صورت‌پرست
هم عطا یابی و هم باشی فتی	همنشین اهل معنی باش تا
هست همچون تیغ چوبین در غلاف	جان بی‌معنی درین تن بی‌خلاف
چون برون شد سوختن را آلتست	تا غلاف اندر بود باقیمتست
بنگر اول تا نگردد کار زار	تیغ چوبین را مبر در کارزار
ور بود الماس پیش آ با طرب	گر بود چوبین برو دیگر طلب
دیدن ایشان شما را کیمیاست	تیغ در زرادخانهٔ اولیاست
هست دانا رحمة للعالمین	جمله دانایان همین گفته همین
تا دهد خنده ز دانهٔ او خبر	گر اناری می‌خری خندان بخر
می‌نماید دل چو در از درج جان	ای مبارک خنده‌اش کو از دهان
کز دهان او سیاهی دل نمود	نامبارک خندهٔ آن لاله بود
صحبت مردانت از مردان کند	نار خندان باغ را خندان کند
چون به صاحب دل رسی گوهر شوی	گر تو سنگ صخره و مرمر شوی
دل مده الا به مهر دلخوشان	مهر پاکان درمیان جان نشان
سوی تاریکی مرو خورشیدهاست	کوی نومیدی مرو اومیدهاست
تن ترا در حبس آب و گل کشد	دل ترا در کوی اهل دل کشد
رو بجو اقبال را از مقبلی	هین غذای دل بده از همدلی
آن سر پیغامبران بحر صفا	بود در انجیل نام مصطفی
بود ذکر غزو و صوم و اکل او	بود ذکر حلیه‌ها و شکل او
چون رسیدندی بدان نام و خطاب	طایفهٔ نصرانیان بهر ثواب
رو نهادندی بر آن وصف لطیف	بوسه دادندی بر آن نام شریف
ایمن از فتنه بدند و از شکوه	اندرین فتنه که گفتیم آن گروه
در پناه نام احمد مستجیر	ایمن از شر امیران و وزیر
نور احمد ناصر آمد یار شد	نسل ایشان نیز هم بسیار شد
نام احمد داشتندی مستهان	وان گروه دیگر از نصرانیان
از وزیر شوم‌رای شوم‌فن	مستهان و خوار گشتند از فتن
از پی طومارهای کژ بیان	هم مخبط دینشان و حکمشان
تا که نورش چون نگهداری کند	نام احمد این چنین یاری کند
تا چه باشد ذات آن روح‌الامین	نام احمد چون حصاری شد حصین
کاندر افتاد از بلای آن وزیر	بعد ازین خون‌ریز درمان ناپذیر
در هلاک قوم عیسی رو نمود	یک شه دیگر ز نسل آن جهود
سوره بر خوان واسما ذات البروج	گر خبر خواهی ازین دیگر خروج
این شه دیگر قدم بر وی نهاد	سنت بد کز شه اول بزاد
سوی او نفرین رود هر ساعتی	هر که او بنهاد ناخوش سنتی
وز لئیمان ظلم و لعنتها بماند	نیکوان رفتند و سنتها بماند
در وجود آید بود رویش بدان	تا قیامت هرکه جنس آن بدان
در خلایق می‌رود تا نفخ صور	رگ رگست این آب شیرین و آب شور
آن چه میراثست اورثنا الکتاب	نیکوان را هست میراث از خوشاب
شعله‌ها از گوهر پیغامبری	شد نیاز طالبان ار بنگری
شعله آن جانب رود هم کان بود	شعله‌ها با گوهران گردان بود
زانک خور برجی به برجی می‌رود	نور روزن گرد خانه می‌دود
مر ورا با اختر خود هم‌تگیست	هر که را با اختری پیوستگیست
میل کلی دارد و عشق و طلب	طالعش گر زهره باشد در طرب
جنگ و بهتان و خصومت جوید او	ور بود مریخی خون‌ریزخو
که احتراق و نحس نبود اندر آن	اخترانند از ورای اختران
غیر این هفت آسمان معتبر	سایران در آسمانهای دگر
نه به هم پیوسته نه از هم جدا	راسخان در تاب انوار خدا
نفس او کفار سوزد در رجوم	هر که باشد طالع او زان نجوم
منقلب رو غالب و مغلوب خو	خشم مریخی نباشد خشم او
درمیان اصبعین نور حق	نور غالب ایمن از نقص و غسق
مقبلان بر داشته دامانها	حق فشاند آن نور را بر جانها
روی از غیر خدا برتافته	و آن نثار نور را وا یافته
زان نثار نور بی بهره شده	هر که را دامان عشقی نابده
بلبلان را عشق با روی گلست	جزوها را رویها سوی کلست
از درون جو رنگ سرخ و زرد را	گاو را رنگ از برون و مرد را
رنگ زشتان از سیاهابهٔ جفاست	رنگهای نیک از خم صفاست
لعنة الله بوی این رنگ کثیف	صبغة الله نام آن رنگ لطیف
از همانجا کامد آنجا می‌رود	آنچ از دریا به دریا می‌رود
وز تن ما جان عشق آمیز رو	از سر که سیلهای تیزرو
پهلوی آتش بتی بر پای کرد	آن جهود سگ ببین چه رای کرد
ور نیارد در دل آتش نشست	کانک این بت را سجود آرد برست
از بت نفسش بتی دیگر بزاد	چون سزای این بت نفس او نداد
زانک آن بت مار و این بت اژدهاست	مادر بتها بت نفس شماست
آن شرار از آب می‌گیرد قرار	آهن و سنگست نفس و بت شرار
آدمی با این دو کی ایمن بود	سنگ و آهن زآب کی ساکن شود
نفس مر آب سیه را چشمه دان	بت سیاهابه‌ست در کوزه نهان
نفس بتگر چشمه‌ای بر آب راه	آن بت منحوت چون سیل سیاه
و آب چشمه می‌زهاند بی‌درنگ	صد سبو را بشکند یکپاره سنگ
سهل دیدن نفس را جهلست جهل	بت‌شکستن سهل باشد نیک سهل
قصهٔ دوزخ بخوان با هفت در	صورت نفس ار بجویی ای پسر
غرقه صد فرعون با فرعونیان	هر نفس مکری و در هر مکر زان
آب ایمان را ز فرعونی مریز	در خدای موسی و موسی گریز
ای برادر وا ره از بوجهل تن	دست را اندر احد و احمد بزن
پیش آن بت و آتش اندر شعله بود	یک زنی با طفل آورد آن جهود
زن بترسید و دل از ایمان بکند	طفل ازو بستد در آتش در فکند
بانگ زد آن طفل انی لم امت	خواست تا او سجده آرد پیش بت
گر چه در صورت میان آتشم	اندر آ ای مادر اینجا من خوشم
رحمتست این سر برآورده ز جیب	چشم‌بندست آتش از بهر حجاب
تا ببینی عشرت خاصان حق	اندر آ مادر ببین برهان حق
از جهانی کآتش است آبش مثال	اندر آ و آب بین آتش‌مثال
کو در آتش یافت سرو و یاسمین	اندر آ اسرار ابراهیم بین
سخت خوفم بود افتادن ز تو	مرگ می‌دیدم گه زادن ز تو
در جهان خوش‌هوای خوب‌رنگ	چون بزادم رستم از زندان تنگ
چون درین آتش بدیدم این سکون	من جهان را چون رحم دیدم کنون
ذره ذره اندرو عیسی‌دمی	اندرین آتش بدیدم عالمی
و آن جهان هست شکل بی‌ثبات	نک جهان نیست‌شکل هست‌ذات
بین که این آذر ندارد آذری	اندر آ مادر بحق مادری
اندر آ مادر مده دولت ز دست	اندر آ مادر که اقبال آمدست
تا ببینی قدرت و لطف خدا	قدرت آن سگ بدیدی اندر آ
کز طرب خود نیستم پروای تو	من ز رحمت می‌کشانم پای تو
کاندر آتش شاه بنهادست خوان	اندر آ و دیگران را هم بخوان
غیر عذب دین عذابست آن همه	اندر آیید ای مسلمانان همه
اندرین بهره که دارد صد بهار	اندر آیید ای همه پروانه‌وار
پر همی شد جان خلقان از شکوه	بانگ می‌زد درمیان آن گروه
می‌فکندند اندر آتش مرد و زن	خلق خود را بعد از آن بی‌خویشتن
زانک شیرین کردن هر تلخ ازوست	بی‌موکل بی‌کشش از عشق دوست
منع می‌کردند کآتش در میا	تا چنان شد کان عوانان خلق را
شد پشیمان زین سبب بیماردل	آن یهودی شد سیه‌رو و خجل
در فنای جسم صادق‌تر شدند	کاندر ایمان خلق عاشق‌تر شدند
دیو هم خود را سیه‌رو دید شکر	مکر شیطان هم درو پیچید شکر
جمع شد در چهرهٔ آن ناکس آن	آنچ می‌مالید در روی کسان
شد دریده آن او ایشان درست	آنک می‌درید جامهٔ خلق چست
مر محمد را دهانش کژ بماند	آن دهان کژ کرد و از تسخر بخواند
ای ترا الطاف و علم من لدن	باز آمد کای محمد عفو کن
من بدم افسوس را منسوب و اهل	من ترا افسوس می‌کردم ز جهل
میلش اندر طعنهٔ پاکان برد	چون خدا خواهد که پردهٔ کس درد
کم زند در عیب معیوبان نفس	ور خدا خواهد که پوشد عیب کس
میل ما را جانب زاری کند	چون خدا خواهد که‌مان یاری کند
وی همایون دل که آن بریان اوست	ای خنک چشمی که آن گریان اوست
مرد آخربین مبارک بنده‌ایست	آخر هر گریه آخر خنده‌ایست
هر کجا اشکی روان رحمت شود	هر کجا آب روان سبزه بود
تا ز صحن جانت بر روید خضر	باش چون دولاب نالان چشم تر
رحم خواهی بر ضعیفان رحم آر	اشک خواهی رحم کن بر اشک‌بار
آن جهان سوز طبیعی خوت کو	رو به آتش کرد شه کای تندخو
یا ز بخت ما دگر شد نیتت	چون نمی‌سوزی چه شد خاصیتت
آنک نپرستد ترا او چون برست	می‌نبخشایی تو بر آتش‌پرست
چون نسوزی چیست قادر نیستی	هرگز ای آتش تو صابر نیستی
چون نسوزاند چنین شعلهٔ بلند	چشم‌بندست این عجب یا هوش‌بند
یا خلاف طبع تو از بخت ماست	جادوی کردت کسی یا سیمیاست
اندر آ تا تو ببینی تاب من	گفت آتش من همانم ای شمن
تیغ حقم هم بدستوری برم	طبع من دیگر نگشت و عنصرم
چاپلوسی کرده پیش میهمان	بر در خرگهٔ سگان ترکمان
حمله بیند از سگان شیرانه او	ور بخرگه بگذرد بیگانه‌رو
کم ز ترکی نیست حق در زندگی	من ز سگ کم نیستم در بندگی
سوزش از امر ملیک دین کند	آتش طبعت اگر غمگین کند
اندرو شادی ملیک دین نهد	آتش طبعت اگر شادی دهد
غم بامر خالق آمد کار کن	چونک غم‌بینی تو استغفار کن
عین بند پای آزادی شود	چون بخواهد عین غم شادی شود
با من و تو مرده با حق زنده‌اند	باد و خاک و آب و آتش بنده‌اند
همچو عاشق روز و شب پیچان مدام	پیش حق آتش همیشه در قیام
هم به امر حق قدم بیرون نهد	سنگ بر آهن زنی بیرون جهد
کین دو می‌زایند همچون مرد و زن	آهن و سنگ هوا بر هم مزن
تو به بالاتر نگر ای مرد نیک	سنگ و آهن خود سبب آمد ولیک
بی‌سبب کی شد سبب هرگز ز خویش	کین سبب را آن سبب آورد پیش
آن سببها زین سببها برترند	و آن سببها کانبیا را رهبرند
باز گاهی بی بر و عاطل کند	این سبب را آن سبب عامل کند
و آن سببهاراست محرم انبیا	این سبب را محرم آمد عقلها
اندرین چه این رسن آمد بفن	این سبب چه بود بتازی گو رسن
چرخه گردان را ندیدن زلتست	گردش چرخه رسن را علتست
هان و هان زین چرخ سرگردان مدان	این رسنهای سببها در جهان
تا نسوزی تو ز بی‌مغزی چو مرخ	تا نمانی صفر و سرگردان چو چرخ
هر دو سرمست آمدند از خمر حق	باد آتش می‌شود از امر حق
هم ز حق بینی چو بگشایی بصر	آب حلم و آتش خشم ای پسر
فرق کی کردی میان قوم عاد	گر نبودی واقف از حق جان باد
نرم می‌شد باد کانجا می‌رسید	هود گرد مؤمنان خطی کشید
پاره پاره می‌گسست اندر هوا	هر که بیرون بود زان خط جمله را
گرد بر گرد رمه خطی پدید	همچنین شیبان راعی می‌کشید
تا نیارد گرگ آنجا ترک‌تاز	چون بجمعه می‌شد او وقت نماز
گوسفندی هم نگشتی زان نشان	هیچ گرگی در نرفتی اندر آن
دایرهٔ مرد خدا را بود بند	باد حرص گرگ و حرص گوسفند
نرم و خوش همچون نسیم یوسفان	همچنین باد اجل با عارفان
چون گزیدهٔ حق بود چونش گزد	آتش ابراهیم را دندان نزد
باقیان را برده تا قعر زمین	ز آتش شهوت نسوزد اهل دین
اهل موسی را ز قبطی وا شناخت	موج دریا چون بامر حق بتاخت
با زر و تختش به قعر خود کشید	خاک قارون را چو فرمان در رسید
بال و پر بگشاد مرغی شد پرید	آب و گل چون از دم عیسی چرید
مرغ جنت شد ز نفخ صدق دل	هست تسبیحت بخار آب و گل
صوفی کامل شد و رست او ز نقص	کوه طور از نور موسی شد به رقص
جسم موسی از کلوخی بود نیز	چه عجب گر کوه صوفی شد عزیز
جز که طنز و جز که انکارش نبود	این عجایب دید آن شاه جهود
مرکب استیزه را چندین مران	ناصحان گفتند از حد مگذران
ظلم را پیوند در پیوند کرد	ناصحان را دست بست و بند کرد
پای دار ای سگ که قهر ما رسید	بانگ آمد کار چون اینجا رسید
حلقه گشت و آن جهودان را بسوخت	بعد از آن آتش چهل گز بر فروخت
سوی اصل خویش رفتند انتها	اصل ایشان بود آتش ز ابتدا
جزوها را سوی کل باشد طریق	هم ز آتش زاده بودند آن فریق
سوخت خود را آتش ایشان چو خس	آتشی بودندمؤمن‌سوز و بس
هاویه آمد مرورا زاویه	آنک بودست امه الهاویه
اصلها مر فرعها را در پیست	مادر فرزند جویان ویست
باد نشفش می‌کند کار کانیست	آبها در حوض اگر زندانیست
اندک اندک تا نبینی بردنش	می‌رهاند می‌برد تا معدنش
اندک اندک دزدد از حبس جهان	وین نفس جانهای ما را همچنان
صاعدا منا الی حیث علم	تا الیه یصعد اطیاب الکلم
متحفا منا الی دار البقا	ترتقی انفاسنا بالمنتقی
ضعف ذاک رحمة من ذی الجلال	ثم تاتینا مکافات المقال
کی ینال العبد مما نالها	ثم یلجینا الی امثالها
ذا فلا زلت علیه قائما	هکذی تعرج و تنزل دائما
زان طرف آید که آمد آن چشش	پارسی گوییم یعنی این کشش
کان طرف یک روز ذوقی رانده‌ست	چشم هر قومی به سویی مانده‌ست
ذوق جزو از کل خود باشد ببین	ذوق جنس از جنس خود باشد یقین
چون بدو پیوست جنس او شود	یا مگر آن قابل جنسی بود
گشت جنس ما و اندر ما فزود	همچو آب و نان که جنس ما نبود
ز اعتبار آخر آن را جنس دان	نقش جنسیت ندارد آب و نان
آن مگر مانند باشد جنس را	ور ز غیر جنس باشد ذوق ما
عاریت باقی نماند عاقبت	آنک مانندست باشد عاریت
چونک جنس خود نیابد شد نفیر	مرغ را گر ذوق آید از صفیر
چون رسد در وی گریزد جوید آب	تشنه را گر ذوق آید از سراب
لیک آن رسوا شود در دار ضرب	مفلسان هم خوش شوند از زر قلب
تا خیال کژ ترا چه نفکند	تا زر اندودیت از ره نفکند
واندر آن قصه طلب کن حصه را	از کلیله باز جو آن قصه را
بودشان از شیر دایم کش‌مکش	طایفهٔ نخچیر در وادی خوش
آن چرا بر جمله ناخوش گشته بود	بس که آن شیر از کمین می در ربود
کز وظیفه ما ترا داریم سیر	حیله کردند آمدند ایشان بشیر
تا نگردد تلخ بر ما این گیا	بعد ازین اندر پی صیدی میا
مکرها بس دیده‌ام از زید و بکر	گفت آری گر وفا بینم نه مکر
من گزیدهٔ زخم مار و کزدمم	من هلاک فعل و مکر مردمم
از همه مردم بتر در مکر و کین	مردم نفس از درونم در کمین
قول پیغامبر بجان و دل گزید	گوش من لایلدغ المؤمن شنید
الحذر دع لیس یغنی عن قدر	جمله گفتند ای حکیم با خبر
رو توکل کن توکل بهترست	در حذر شوریدن شور و شرست
تا نگیرد هم قضا با تو ستیز	با قضا پنجه مزن ای تند و تیز
تا نیاید زخم از رب الفلق	مرده باید بود پیش حکم حق
این سبب هم سنت پیغمبرست	گفت آری گر توکل رهبرست
با توکل زانوی اشتر ببند	گفت پیغامبر به آواز بلند
از توکل در سبب کاهل مشو	رمز الکاسب حبیب الله شنو
لقمهٔ تزویر دان بر قدر حلق	قوم گفتندش که کسب از ضعف خلق
چیست از تسلیم خود محبوب‌تر	نیست کسبی از توکل خوب‌تر
بس جهند از مار سوی اژدها	بس گریزند از بلا سوی بلا
آنک جان پنداشت خون‌آشام بود	حیله کرد انسان و حیله‌ش دام بود
حیلهٔ فرعون زین افسانه بود	در ببست و دشمن اندر خانه بود
وانک او می‌جست اندر خانه‌اش	صد هزاران طفل کشت آن کینه‌کش
رو فنا کن دید خود در دید دوست	دیدهٔ ما چون بسی علت دروست
یابی اندر دید او کل غرض	دید ما را دید او نعم العوض
مرکبش جز گردن بابا نبود	طفل تا گیرا و تا پویا نبود
در عنا افتاد و در کور و کبود	چون فضولی گشت و دست و پا نمود
می‌پریدند از وفا اندر صفا	جانهای خلق پیش از دست و پا
حبس خشم و حرص و خرسندی شدند	چون بامر اهبطوا بندی شدند
گفت الخلق عیال للاله	ما عیال حضرتیم و شیرخواه
هم تواند کو ز رحمت نان دهد	آنک او از آسمان باران دهد
نردبانی پیش پای ما نهاد	گفت شیر آری ولی رب العباد
هست جبری بودن اینجا طمع خام	پایه پایه رفت باید سوی بام
دست داری چون کنی پنهان تو چنگ	پای داری چون کنی خود را تو لنگ
بی زبان معلوم شد او را مراد	خواجه چون بیلی به دست بنده داد
آخراندیشی عبارتهای اوست	دست همچون بیل اشارتهای اوست
در وفای آن اشارت جان دهی	چون اشارتهاش را بر جان نهی
بار بر دارد ز تو کارت دهد	پس اشارتهای اسرارت دهد
قابلی مقبول گرداند ترا	حاملی محمول گرداند ترا
وصل جویی بعد از آن واصل شوی	قابل امر ویی قایل شوی
جبر تو انکار آن نعمت بود	سعی شکر نعمتش قدرت بود
جبر نعمت از کفت بیرون کند	شکر قدرت قدرتت افزون کند
تا نبینی آن در و درگه مخسپ	جبر تو خفتن بود در ره مخسپ
جز به زیر آن درخت میوه‌دار	هان مخسپ ای کاهل بی‌اعتبار
بر سر خفته بریزد نقل و زاد	تا که شاخ افشان کند هر لحظه باد
مرغ بی‌هنگام کی یابد امان	جبر و خفتن درمیان ره‌زنان
مرد پنداری و چون بینی زنی	ور اشارتهاش را بینی زنی
سر که عقل از وی بپرد دم شود	این قدر عقلی که داری گم شود
می‌برد بی‌شکر را در قعر نار	زانک بی‌شکری بود شوم و شنار
کشت کن پس تکیه بر جبار کن	گر توکل می‌کنی در کار کن
کان حریصان که سببها کاشتند	جمله با وی بانگها بر داشتند
پس چرا محروم ماندند از زمن	صد هزار اندر هزار از مرد و زن
همچو اژدرها گشاده صد دهان	صد هزاران قرن ز آغاز جهان
که ز بن بر کنده شد زان مکر کوه	مکرها کردند آن دانا گروه
لتزول منه اقلال الجبال	کرد وصف مکرهاشان ذوالجلال
روی ننمود از شکار و از عمل	جز که آن قسمت که رفت اندر ازل
ماند کار و حکمهای کردگار	جمله افتادند از تدبیر و کار
جهد جز وهمی مپندار ای عیار	کسپ جز نامی مدان ای نامدار
در سرا عدل سلیمان در دوید	زاد مردی چاشتگاهی در رسید
پس سلیمان گفت ای خواجه چه بود	رویش از غم زرد و هر دو لب کبود
یک نظر انداخت پر از خشم و کین	گفت عزرائیل در من این چنین
گفت فرما باد را ای جان پناه	گفت هین اکنون چه می‌خواهی بخواه
بوک بنده کان طرف شد جان برد	تا مرا زینجا به هندستان برد
لقمهٔ حرص و امل زانند خلق	نک ز درویشی گریزانند خلق
حرص و کوشش را تو هندستان شناس	ترس درویشی مثال آن هراس
برد سوی قعر هندستان بر آب	باد را فرمود تا او را شتاب
پس سلیمان گفت عزرائیل را	روز دیگر وقت دیوان و لقا
بنگریدی تا شد آواره ز خان	کان مسلمان را بخشم از بهر آن
از تعجب دیدمش در ره‌گذر	گفت من از خشم کی کردم نظر
جان او را تو بهندستان ستان	که مرا فرمود حق کامروز هان
او به هندستان شدن دور اندرست	از عجب گفتم گر او را صد پرست
کن قیاس و چشم بگشا و ببین	تو همه کار جهان را همچنین
از کی برباییم از حق ای وبال	از کی بگریزیم از خود ای محال
جهدهای انبیا و مؤمنین	شیر گفت آری ولیکن هم ببین
آنچ دیدند از جفا و گرم و سرد	حق تعالی جهدشان را راست کرد
کل شیء من ظریف هو ظریف	حیله‌هاشان جمله حال آمد لطیف
نقصهاشان جمله افزونی گرفت	دامهاشان مرغ گردونی گرفت
در طریق انبیاء و اولیا	جهد می‌کن تا توانی ای کیا
زانک این را هم قضا بر ما نهاد	با قضا پنجه زدن نبود جهاد
در ره ایمان و طاعت یک نفس	کافرم من گر زیان کردست کس
یک دو روزک جهد کن باقی بخند	سر شکسته نیست این سر را مبند
نیک حالی جست کو عقبی بجست	بد محالی جست کو دنیا بجست
مکرها در ترک دنیا واردست	مکرها در کسب دنیا باردست
آنک حفره بست آن مکریست سرد	مکر آن باشد که زندان حفره کرد
حفره‌کن زندان و خود را وا رهان	این جهان زندان و ما زندانیان
نه قماش و نقده و میزان و زن	چیست دنیا از خدا غافل بدن
نعم مال صالح خواندش رسول	مال را کز بهر دین باشی حمول
آب اندر زیر کشتی پشتی است	آب در کشتی هلاک کشتی است
زان سلیمان خویش جز مسکین نخواند	چونک مال و ملک را از دل براند
از دل پر باد فوق آب رفت	کوزهٔ سربسته اندر آب زفت
بر سر آب جهان ساکن بود	باد درویشی چو در باطن بود
ملک در چشم دل او لاشی‌ست	گر چه جملهٔ این جهان ملک ویست
پر کنش از باد کبر من لدن	پس دهان دل ببند و مهر کن
منکر اندر نفی جهدش جهد کرد	جهد حقست و دوا حقست و درد
کز جواب آن جبریان گشتند سیر	زین نمط بسیار برهان گفت شیر
جبر را بگذاشتند و قیل و قال	روبه و آهو و خرگوش و شغال
کاندرین بیعت نیفتد در زیان	عهدها کردند با شیر ژیان
حاجتش نبود تقاضایی دگر	قسم هر روزش بیاید بی‌جگر
سوی آن شیر او دویدی همچو یوز	قرعه بر هر که فتادی روز روز
بانگ زد خرگوش کاخر چند جور	چون به خرگوش آمد این ساغر بدور
جان فدا کردیم در عهد و وفا	قوم گفتندش که چندین گاه ما
تا نرنجد شیر رو رو زود زود	تو مجو بدنامی ما ای عنود
تا بمکرم از بلا بیرون جهید	گفت ای یاران مرا مهلت دهید
ماند این میراث فرزندانتان	تا امان یابد بمکرم جانتان
همچنین تا مخلصی می‌خواندشان	هر پیمبر امتان را در جهان
در نظر چون مردمک پیچیده بود	کز فلک راه برون شو دیده بود
در بزرگی مردمک کس ره نبرد	مردمش چون مردمک دیدند خرد
خویش را اندازهٔ خرگوش دار	قوم گفتندش که ای خرگوش دار
در نیاوردند اندر خاطر آن	هین چه لافست این که از تو بهتران
ور نه این دم لایق چون تو کیست	معجبی یا خود قضامان در پیست
مر ضعیفی را قوی رایی فتاد	گفت ای یاران حقم الهام داد
آن نباشد شیر را و گور را	آنچ حق آموخت مر زنبور را
حق برو آن علم را بگشاد در	خانه‌ها سازد پر از حلوای تر
هیچ پیلی داند آن گون حیله را	آنچ حق آموخت کرم پیله را
تا به هفتم آسمان افروخت علم	آدم خاکی ز حق آموخت علم
کوری آنکس که در حق درشکست	نام و ناموس ملک را در شکست
پوزبندی ساخت آن گوساله را	زاهد ششصد هزاران ساله را
تا نگردد گرد آن قصر مشید	تا نتاند شیر علم دین کشید
تا نگیرد شیر از آن علم بلند	علمهای اهل حس شد پوزبند
کان به دریاها و گردونها نداد	قطرهٔ دل را یکی گوهر فتاد
جان بی‌معنیت از صورت نرست	چند صورت آخر ای صورت‌پرست
احمد و بوجهل خود یکسان بدی	گر بصورت آدمی انسان بدی
بنگر از صورت چه چیز او کمست	نقش بر دیوار مثل آدمست
رو بجو آن گوهر کم‌یاب را	جان کمست آن صورت با تاب را
چون سگ اصحاب را دادند دست	شد سر شیران عالم جمله پست
چونک جانش غرق شد در بحر نور	چه زیانستش از آن نقش نفور
عالم و عادل بود در نامه‌ها	وصف و صورت نیست اندر خامه‌ها
کش نیابی در مکان و پیش و پس	عالم و عادل همه معنیست بس
می‌نگنجد در فلک خورشید جان	می‌زند بر تن ز سوی لامکان
هوش سوی قصهٔ خرگوش دار	این سخن پایان ندارد هوش‌دار
کین سخن را در نیابد گوش خر	گوش خر بفروش و دیگر گوش خر
مکر و شیراندازی خرگوش بین	رو تو روبه‌بازی خرگوش بین
جمله عالم صورت و جانست علم	خاتم ملک سلیمانست علم
خلق دریاها و خلق کوه و دشت	آدمی را زین هنر بیچاره گشت
زو نهنگ و بحر در صفرا و جوش	زو پلنگ و شیر ترسان همچو موش
هر یکی در جای پنهان جا گرفت	زو پری و دیو ساحلها گرفت
آدمی با حذر عاقل کسیست	آدمی را دشمن پنهان بسیست
می‌زند در دل بهر دم کوبشان	خلق پنهان زشتشان و خوبشان
بر تو آسیبی زند در آب خار	بهر غسل ار در روی در جویبار
چونک در تو می‌خلد دانی که هست	گر چه پنهان خار در آبست پست
از هزاران کس بود نه یک کسه	خارخار وحیها و وسوسه
تا ببینیشان و مشکل حل شود	باش تا حسهای تو مبدل شود
تا کیان را سرور خود کرده‌ای	تا سخنهای کیان رد کرده‌ای
در میان آر آنچ در ادراک تست	بعد از آن گفتند کای خرگوش چست
بازگو رایی که اندیشیده‌ای	ای که با شیری تو در پیچیده‌ای
عقلها مر عقل را یاری دهد	مشورت ادراک و هشیاری دهد
مشورت کالمستشار مؤتمن	گفت پیغامبر بکن ای رای‌زن
جفت طاق آید گهی گه طاق جفت	گفت هر رازی نشاید باز گفت
تیره گردد زود با ما آینه	از صفا گر دم زنی با آینه
از ذهاب و از ذهب وز مذهبت	در بیان این سه کم جنبان لبت
در کمینت ایستد چون داند او	کین سه را خصمست بسیار و عدو
کل سر جاوز الاثنین شاع	ور بگویی با یکی دو الوداع
بر زمین مانند محبوس از الم	گر دو سه پرنده را بندی بهم
در کنایت با غلط‌افکن مشوب	مشورت دارند سرپوشیده خوب
گفته ایشانش جواب و بی‌خبر	مشورت کردی پیمبر بسته‌سر
تا ندانند خصم از سر پای را	در مثالی بسته گفتی رای را
وز سؤالش می‌نبردی غیر بو	او جواب خویش بگرفتی ازو
بعد از آن شد پیش شیر پنجه‌زن	ساعتی تاخیر کرد اندر شدن
خاک را می‌کند و می‌غرید شیر	زان سبب کاندر شدن او ماند دیر
خام باشد خام و سست و نارسان	گفت من گفتم که عهد آن خسان
چند بفریبد مرا این دهر چند	دمدمهٔ ایشان مرا از خر فکند
چون نه پس بیند نه پیش از احمقیش	سخت در ماند امیر سست ریش
قحط معنی درمیان نامها	راه هموارست زیرش دامها
لفظ شیرین ریگ آب عمر ماست	لفظها و نامها چون دامهاست
سخت کم‌یابست رو آن را بجو	آن یکی ریگی که جوشد آب ازو
فارغ آید او ز تحصیل و سبب	منبع حکمت شود حکمت‌طلب
عقل او از روح محظوظی شود	لوح حافظ لوح محفوظی شود
بعد ازین شد عقل شاگردی ورا	چون معلم بود عقلش ز ابتدا
گر یکی گامی نهم سوزد مرا	عقل چون جبریل گوید احمدا
حد من این بود ای سلطان جان	تو مرا بگذار زین پس پیش ران
او همین داند که گیرد پای جبر	هر که ماند از کاهلی بی‌شکر و صبر
تا همان رنجوریش در گور کرد	هر که جبر آورد خود رنجور کرد
رنج آرد تا بمیرد چون چراغ	گفت پیغمبر که رنجوری بلاغ
یا بپیوستن رگی بگسسته را	جبر چه بود بستن اشکسته را
بر کی می‌خندی چه پا را بسته‌ای	چون درین ره پای خود نشکسته‌ای
در رسید او را براق و بر نشست	وانک پایش در ره کوشش شکست
قابل فرمان بد او مقبول شد	حامل دین بود او محمول شد
بعد ازین فرمان رساند بر سپاه	تاکنون فرمان پذیرفتی ز شاه
بعد ازین باشد امیر اختر او	تاکنون اختر اثر کردی درو
پس تو شک داری در انشق القمر	گر ترا اشکال آید در نظر
ای هوا را تازه کرده در نهان	تازه کن ایمان نی از گفت زبان
کین هوا جز قفل آن دروازه نیست	تا هوا تازه‌ست ایمان تازه نیست
خویش را تاویل کن نه ذکر را	کرده‌ای تاویل حرف بکر را
پست و کژ شد از تو معنی سنی	بر هوا تاویل قرآن می‌کنی
همچو کشتیبان همی افراشت سر	آن مگس بر برگ کاه و بول خر
مدتی در فکر آن می‌مانده‌ام	گفت من دریا و کشتی خوانده‌ام
مرد کشتیبان و اهل و رای‌زن	اینک این دریا و این کشتی و من
می‌نمودش آن قدر بیرون ز حد	بر سر دریا همی راند او عمد
آن نظر که بیند آن را راست کو	بود بی‌حد آن چمین نسبت بدو
چشم چندین بحر همچندینشست	عالمش چندان بود کش بینشست
وهم او بول خر و تصویر خس	صاحب تاویل باطل چون مگس
آن مگس را بخت گرداند همای	گر مگس تاویل بگذارد برای
روح او نه در خور صورت بود	آن مگس نبود کش این عبرت بود
روح او کی بود اندر خورد قد	همچو آن خرگوش کو بر شیر زد
کز ره گوشم عدو بر بست چشم	شیر می‌گفت از سر تیزی و خشم
تیغ چوبینشان تنم را خسته کرد	مکرهای جبریانم بسته کرد
بانگ دیوانست و غولان آن همه	زین سپس من نشنوم آن دمدمه
پوستشان برکن کشان جز پوست نیست	بر دران ای دل تو ایشان را مه‌ایست
چون زره بر آب کش نبود درنگ	پوست چه بود گفته‌های رنگ رنگ
این سخن چون نقش و معنی همچو جان	این سخن چون پوست و معنی مغز دان
مغز نیکو را ز غیرت غیب‌پوش	پوست باشد مغز بد را عیب‌پوش
هرچه بنویسی فنا گردد شتاب	چون قلم از باد بد دفتر ز آب
باز گردی دستهای خود گزان	نقش آبست ار وفا جویی از آن
چون هوا بگذاشتی پیغام هوست	باد در مردم هوا و آرزوست
کو ز سر تا پای باشد پایدار	خوش بود پیغامهای کردگار
جز کیا و خطبه‌های انبیا	خطبهٔ شاهان بگردد و آن کیا
بارنامهٔ انبیا از کبریاست	زانک بوش پادشاهان از هواست
نام احمد تا ابد بر می‌زنند	از درمها نام شاهان برکنند
چونک صد آمد نود هم پیش ماست	نام احمد نام جملهٔ انبیاست
مکر را با خویشتن تقریر کرد	در شدن خرگوش بس تاخیر کرد
تا به گوش شیر گوید یک دو راز	در ره آمد بعد تاخیر دراز
تا چه با پهناست این دریای عقل	تا چه عالمهاست در سودای عقل
می‌دود چون کاسه‌ها بر روی آب	صورت ما اندرین بحر عذاب
چونک پر شد طشت در وی غرق گشت	تا نشد پر بر سر دریا چو طشت
صورت ما موج یا از وی نمی	عقل پنهانست و ظاهر عالمی
زان وسیلت بحر دور اندازدش	هر چه صورت می وسیلت سازدش
تا نبیند تیر دورانداز را	تا نبیند دل دهندهٔ راز را
می‌دواند اسپ خود در راه تیز	اسپ خود را یاوه داند وز ستیز
و اسپ خود او را کشان کرده چو باد	اسپ خود را یاوه داند آن جواد
هر طرف پرسان و جویان در بدر	در فغان و جست و جو آن خیره‌سر
این که زیر ران تست ای خواجه چیست	کانک دزدید اسپ ما را کو و کیست
با خود آی ای شهسوار اسپ‌جو	آری این اسپست لیک این اسپ کو
چون شکم پر آب و لب خشکی چو خم	جان ز پیدایی و نزدیکیست گم
تا نبینی پیش ازین سه نور را	کی ببینی سرخ و سبز و فور را
شد ز نور آن رنگها روپوش تو	لیک چون در رنگ گم شد هوش تو
پس بدیدی دید رنگ از نور بود	چونک شب آن رنگها مستور بود
همچنین رنگ خیال اندرون	نیست دید رنگ بی‌نور برون
واندرون از عکس انوار علا	این برون از آفتاب و از سها
نور چشم از نور دلها حاصلست	نور نور چشم خود نور دلست
کو ز نور عقل و حس پاک و جداست	باز نور نور دل نور خداست
پس به ضد نور پیدا شد ترا	شب نبد نور و ندیدی رنگها
وین به ضد نور دانی بی‌درنگ	دیدن نورست آنگه دید رنگ
تا بدین ضد خوش‌دلی آید پدید	رنج و غم را حق پی آن آفرید
چونک حق را نیست ضد پنهان بود	پس نهانیها بضد پیدا شود
ضد به ضد پیدا بود چون روم و زنگ	که نظر پر نور بود آنگه برنگ
ضد ضد را می‌نماید در صدور	پس به ضد نور دانستی تو نور
تا به ضد او را توان پیدا نمود	نور حق را نیست ضدی در وجود
و هو یدرک بین تو از موسی و که	لاجرم ابصار ما لا تدرکه
یا چو آواز و سخن ز اندیشه دان	صورت از معنی چو شیر از بیشه دان
تو ندانی بحر اندیشه کجاست	این سخن و آواز از اندیشه خاست
بحر آن دانی که باشد هم شریف	لیک چون موج سخن دیدی لطیف
از سخن و آواز او صورت بساخت	چون ز دانش موج اندیشه بتاخت
موج خود را باز اندر بحر برد	از سخن صورت بزاد و باز مرد
باز شد که انا الیه راجعون	صورت از بی‌صورتی آمد برون
مصطفی فرمود دنیا ساعتیست	پس ترا هر لحظه مرگ و رجعتیست
در هوا کی پاید آید تا خدا	فکر ما تیریست از هو در هوا
بی‌خبر از نو شدن اندر بقا	هر نفس نو می‌شود دنیا و ما
مستمری می‌نماید در جسد	عمر همچون جوی نو نو می‌رسد
چون شرر کش تیز جنبانی بدست	آن ز تیزی مستمر شکل آمده‌ست
در نظر آتش نماید بس دراز	شاخ آتش را بجنبانی بساز
می‌نماید سرعت‌انگیزی صنع	این درازی مدت از تیزی صنع
نک حسام‌الدین که سامی نامه‌ایست	طالب این سر اگر علامه‌ایست
دید کان خرگوش می‌آید ز دور	شیر اندر آتش و در خشم و شور
خشمگین و تند و تیز و ترش‌رو	می‌دود بی‌دهشت و گستاخ او
وز دلیری دفع هر ریبت بود	کز شکسته آمدن تهمت بود
بانگ بر زد شیرهای ای ناخلف	چون رسید او پیشتر نزدیک صف
من که گوش شیر نر مالیده‌ام	من که پیلان را ز هم بدریده‌ام
امر ما را افکند او بر زمین	نیم خرگوشی که باشد که چنین
غرهٔ این شیر ای خرگوش کن	ترک خواب غفلت خرگوش کن
گر دهد عفو خداوندیت دست	گفت خرگوش الامان عذریم هست
این زمان آیند در پیش شهان	گفت چه عذر ای قصور ابلهان
عذر احمق را نمی‌شاید شنید	مرغ بی‌وقتی سرت باید برید
عذر نادان زهر هر دانش بود	عذر احمق بتر از جرمش بود
من نه خرگوشم که در گوشم نهی	عذرت ای خرگوش از دانش تهی
عذر استم دیده‌ای را گوش دار	گفت ای شه ناکسی را کس شمار
گمرهی را تو مران از راه خود	خاص از بهر زکات جاه خود
هر خسی را بر سر و رو می‌نهد	بحر کو آبی به هر جو می‌دهد
از کرم دریا نگردد بیش و کم	کم نخواهد گشت دریا زین کرم
جامهٔ هر کس برم بالای او	گفت دارم من کرم بر جای او
سر نهادم پیش اژدرهای عنف	گفت بشنو گر نباشم جای لطف
با رفیق خود سوی شاه آمدم	من بوقت چاشت در راه آمدم
جفت و همره کرده بودند آن نفر	با من از بهر تو خرگوشی دگر
قصد هر دو همره آینده کرد	شیری اندر راه قصد بنده کرد
خواجه تاشان که آن درگهیم	گفتمش ما بنده شاهنشهیم
پیش من تو یاد هر ناکس میار	گفت شاهنشه کی باشد شرم دار
گر تو با یارت بگردید از درم	هم ترا و هم شهت را بر درم
روی شه بینم برم از تو خبر	گفتمش بگذار تا بار دگر
ور نه قربانی تو اندر کیش من	گفت همره را گرو نه پیش من
یار من بستد مرا بگذاشت فرد	لابه کردیمش بسی سودی نکرد
هم بلطف و هم بخوبی هم بتن	یارم از زفتی دو چندان بد که من
حال ما این بود و با تو گفته شد	بعد ازین زان شیر این ره بسته شد
حق همی گویم ترا والحق مر	از وظیفه بعد ازین اومید بر
هین بیا و دفع آن بی‌باک کن	گر وظیفه بایدت ره پاک کن
پیش در شو گر همی گویی تو راست	گفت بسم الله بیا تا او کجاست
ور دروغست این سزای تو دهم	تا سزای او و صد چون او دهم
تا برد او را به سوی دام خویش	اندر آمد چون قلاووزی به پیش
چاه مغ را دام جانش کرده بود	سوی چاهی کو نشانش کرده بود
اینت خرگوشی چو آبی زیر کاه	می‌شدند این هر دو تا نزدیک چاه
آب کوهی را عجب چون می‌برد	آب کاهی را به هامون می‌برد
طرفه خرگوشی که شیری می‌ربود	دام مکر او کمند شیر بود
می‌کشد با لشکر و جمع ثقیل	موسیی فرعون را با رود نیل
می‌شکافد بی‌محابا درز سر	پشه‌ای نمرود را با نیم پر
بین جزای آنک شد یار حسود	حال آن کو قول دشمن را شنود
حال نمرودی که شیطان را شنود	حال فرعونی که هامان را شنود
دام دان گر چه ز دانه گویدت	دشمن ار چه دوستانه گویدت
گر بتن لطفی کند آن قهر دان	گر ترا قندی دهد آن زهر دان
دشمنان را باز نشناسی ز دوست	چون قضا آید نبینی غیر پوست
ناله و تسبیح و روزه ساز کن	چون چنین شد ابتهال آغاز کن
زیر سنگ مکر بد ما را مکوب	ناله می‌کن کای تو علام الغیوب
شیر را مگمار بر ما زین کمین	گر سگی کردیم ای شیرآفرین
اندر آتش صورت آبی منه	آب خوش را صورت آتش مده
نیستها را صورت هستی دهی	از شراب قهر چون مستی دهی
تا نماند سنگ گوهر پشم یشم	چیست مستی بند چشم از دید چشم
چوب گز اندر نظر صندل شدن	چیست مستی حسها مبدل شدن
جمله مرغانش به خدمت آمدند	چون سلیمان را سراپرده زدند
پیش او یک یک بجان بشتافتند	هم‌زبان و محرم خود یافتند
با سلیمان گشته افصح من اخیک	جمله مرغان ترک کرده چیک چیک
مرد با نامحرمان چون بندی است	همزبانی خویشی و پیوندی است
ای بسا دو ترک چون بیگانگان	ای بسا هندو و ترک همزبان
همدلی از همزبانی بهترست	پس زبان محرمی خود دیگرست
صد هزاران ترجمان خیزد ز دل	غیرنطق و غیر ایما و سجل
از هنر وز دانش و از کار خود	جمله مرغان هر یکی اسرار خود
از برای عرضه خود را می‌ستود	با سلیمان یک بیک وا می‌نمود
بهر آن تا ره دهد او را به پیش	از تکبر نه و از هستی خویش
عرضه دارد از هنر دیباجه‌ای	چون بباید برده را از خواجه‌ای
خود کند بیمار و کر و شل و لنگ	چونک دارد از خریداریش ننگ
و آن بیان صنعت و اندیشه‌اش	نوبت هدهد رسید و پیشه‌اش
باز گویم گفت کوته بهترست	گفت ای شه یک هنر کان کهترست
گفت من آنگه که باشم اوج بر	گفت بر گو تا کدامست آن هنر
من ببینم آب در قعر زمین	بنگرم از اوج با چشم یقین
از چه می‌جوشد ز خاکی یا ز سنگ	تا کجایست و چه عمقستش چه رنگ
در سفر می‌دار این آگاه را	ای سلیمان بهر لشگرگاه را
در بیابانهای بی آب عمیق	پس سلیمان گفت ای نیکو رفیق
با سلیمان گفت کو کژ گفت و بد	زاغ چون بشنود آمد از حسد
خاصه خودلاف دروغین و محال	از ادب نبود به پیش شه مقال
چون ندیدی زیر مشتی خاک دام	گر مر او را این نظر بودی مدام
چون قفس اندر شدی ناکام او	چون گرفتار آمدی در دام او
کز تو در اول قدح این درد خاست	پس سلیمان گفت ای هدهد رواست
پیش من لافی زنی آنگه دروغ	چون نمایی مستی ای خورده تو دوغ
قول دشمن مشنو از بهر خدای	گفت ای شه بر من عور گدای
من نهادم سر ببر این گردنم	گر به بطلانست دعوی کردنم
گر هزاران عقل دارد کافرست	زاغ کو حکم قضا را منکرست
جای گند و شهوتی چون کاف ران	در تو تا کافی بود از کافران
گر نپوشد چشم عقلم را قضا	من ببینم دام را اندر هوا
مه سیه گردد بگیرد آفتاب	چون قضا آید شود دانش بخواب
از قضا دان کو قضا را منکرست	از قضا این تعبیه کی نادرست
صد هزاران علمش اندر هر رگست	بوالبشر کو علم الاسما بگست
تا به پایان جان او را داد دست	اسم هر چیزی چنان کان چیز هست
آنک چستش خواند او کاهل نشد	هر لقب کو داد آن مبدل نشد
هر که آخر کافر او را شد پدید	هر که اول مؤمنست اول بدید
سر رمز علم الاسما شنو	اسم هر چیزی تو از دانا شنو
اسم هر چیزی بر خالق سرش	اسم هر چیزی بر ما ظاهرش
نزد خالق بود نامش اژدها	نزد موسی نام چوبش بد عصا
لیک مؤمن بود نامش در الست	بد عمر را نام اینجا بت‌پرست
پیش حق این نقش بد که با منی	آنک بد نزدیک ما نامش منی
پیش حق موجود نه بیش و نه کم	صورتی بود این منی اندر عدم
پیش حضرت کان بود انجام ما	حاصل آن آمد حقیقت نام ما
نی بر آن کو عاریت نامی نهد	مرد را بر عاقبت نامی نهد
جان و سر نامها گشتش پدید	چشم آدم چون به نور پاک دید
در سجود افتاد و در خدمت شتافت	چون ملک انوار حق در وی بیافت
قاصرم گر تا قیامت بشمرم	مدح این آدم که نامش می‌برم
دانش یک نهی شد بر وی خطا	این همه دانست و چون آمد قضا
یا به تاویلی بد و توهیم بود	کای عجب نهی از پی تحریم بود
طبع در حیرت سوی گندم شتافت	در دلش تاویل چون ترجیح یافت
دزد فرصت یافت کالا برد تفت	باغبان را خار چون در پای رفت
دید برده دزد رخت از کارگاه	چون ز حیرت رست باز آمد به راه
یعنی آمد ظلمت و گم گشت راه	ربنا انا ظلمنا گفت و آه
شیر و اژدرها شود زو همچو موش	پس قضا ابری بود خورشیدپوش
من نه تنها جاهلم در راه حکم	من اگر دامی نبینم گاه حکم
زور را بگذاشت او زاری گرفت	ای خنک آن کو نکوکاری گرفت
هم قضا دستت بگیرد عاقبت	گر قضا پوشد سیه همچون شبت
هم قضا جانت دهد درمان کند	گر قضا صد بار قصد جان کند
بر فراز چرخ خرگاهت زند	این قضا صد بار اگر راهت زند
تا به ملک ایمنی بنشاندت	از کرم دان این که می‌ترساندت
گوش کن تو قصهٔ خرگوش و شیر	این سخن پایان ندارد گشت دیر
کز ره آن خرگوش ماند و پا کشید	چونک نزد چاه آمد شیر دید
پای را واپس مکش پیش اندر آ	گفت پا واپس کشیدی تو چرا
جان من لرزید و دل از جای رفت	گفت کو پایم که دست و پای رفت
ز اندرون خود می‌دهد رنگم خبر	رنگ رویم را نمی‌بینی چو زر
چشم عارف سوی سیما مانده‌ست	حق چو سیما را معرف خوانده‌ست
از فرس آگه کند بانگ فرس	رنگ و بو غماز آمد چون جرس
تا بدانی بانگ خر از بانگ در	بانگ هر چیزی رساند زو خبر
مرء مخفی لدی طی‌اللسان	گفت پیغامبر به تمییز کسان
رحمتم کن مهر من در دل نشان	رنگ رو از حال دل دارد نشان
بانگ روی زرد دارد صبر و نکر	رنگ روی سرخ دارد بانگ شکر
رنگ رو و قوت و سیما برد	در من آمد آنک دست و پا برد
هر درخت از بیخ و بن او بر کند	آنک در هر چه در آید بشکند
آدمی و جانور جامد نبات	در من آمد آنک از وی گشت مات
زرد کرده رنگ و فاسد کرده بو	این خود اجزا اند کلیات ازو
بوستان گه حله پوشد گاه عور	تا جهان گه صابرست و گه شکور
ساعتی دیگر شود او سرنگون	آفتابی کو بر آید نارگون
لحظه لحظه مبتلای احتراق	اختران تافته بر چار طاق
شد ز رنج دق او همچون خیال	ماه کو افزود ز اختر در جمال
اندر آرد زلزله‌ش در لرز تب	این زمین با سکون با ادب
گشته است اندر جهان او خرد و ریگ	ای بسا که زین بلای مر دریگ
چون قضا آید وبا گشت و عفن	این هوا با روح آمد مقترن
در غدیری زرد و تلخ و تیره شد	آب خوش کو روح را همشیره شد
هم یکی بادی برو خواند یموت	آتشی کو باد دارد در بروت
فهم کن تبدیلهای هوش او	حال دریا ز اضطراب و جوش او
حال او چون حال فرزندان اوست	چرخ سرگردان که اندر جست و جوست
اندرو از سعد و نحسی فوج فوج	گه حضیض و گه میانه گاه اوج
فهم می‌کن حالت هر منبسط	از خود ای جزوی ز کلها مختلط
جزو ایشان چون نباشد روی‌زرد	چونک کلیات را رنجست و درد
ز آب و خاک و آتش و بادست جمع	خاصه جزوی کو ز اضدادست جمع
این عجب کین میش دل در گرگ بست	این عجب نبود که میش از گرگ جست
مرگ آنک اندر میانش جنگ خاست	زندگانی آشتی ضدهاست
الف دادست این دو ضد دور را	لطف حق این شیر را و گور را
چه عجب رنجور اگر فانی بود	چون جهان رنجور و زندانی بود
گفت من پس مانده‌ام زین بندها	خواند بر شیر او ازین رو پندها
این سبب گو خاص کاینستم غرض	شیر گفتش تو ز اسباب مرض
اندرین قلعه ز آفات آمنست	گفت آن شیر اندرین چه ساکنست
زانک در خلوت صفاهای دلست	قعر چه بگزید هر که عاقلست
سر نبرد آنکس که گیرد پای خلق	ظلمت چه به که ظلمتهای خلق
تو ببین کان شیر در چه حاضرست	گفت پیش آ زخمم او را قاهرست
تو مگر اندر بر خویشم کشی	گفت من سوزیده‌ام زان آتشی
چشم بگشایم بچه در بنگرم	تا به پشت تو من ای کان کرم
در پناه شیر تا چه می‌دوید	چونک شیر اندر بر خویشش کشید
اندر آب از شیر و او در تافت تاب	چونک در چه بنگریدند اندر آب
شکل شیری در برش خرگوش زفت	شیر عکس خویش دید از آب تفت
مر ورا بگذاشت و اندر چه جهید	چونک خصم خویش را در آب دید
زانک ظلمش در سرش آینده بود	در فتاد اندر چهی کو کنده بود
این چنین گفتند جملهٔ عالمان	چاه مظلم گشت ظلم ظالمان
عدل فرمودست بتر را بتر	هر که ظالم‌تر چهش با هول‌تر
دانک بهر خویش چاهی می‌کنی	ای که تو از جاه ظلمی می‌کنی
بهر خود چه می‌کنی اندازه کن	گرد خود چون کرم پیله بر متن
از نبی ذا جاء نصر الله خوان	مر ضعیفان را تو بی‌خصمی مدان
نک جزا طیرا ابابیلت رسید	گر تو پیلی خصم تو از تو رمید
غلغل افتد در سپاه آسمان	گر ضعیفی در زمین خواهد امان
درد دندانت بگیرد چون کنی	گر بدندانش گزی پر خون کنی
خویش را نشناخت آن دم از عدو	شیر خود را دید در چه وز غلو
لاجرم بر خویش شمشیری کشید	عکس خود را او عدو خویش دید
خوی تو باشد دریشان ای فلان	ای بسا ظلمی که بینی در کسان
از نفاق و ظلم و بد مستی تو	اندریشان تافته هستی تو
بر خود آن دم تار لعنت می‌تنی	آن توی و آن زخم بر خود می‌زنی
ورنه دشمن بودیی خود را بجان	در خود آن بد را نمی‌بینی عیان
همچو آن شیری که بر خود حمله کرد	حمله بر خود می‌کنی ای ساده مرد
پس بدانی کز تو بود آن ناکسی	چون به قعر خوی خود اندر رسی
نقش او آنکش دگر کس می‌نمود	شیر را در قعر پیدا شد که بود
کار آن شیر غلط‌بین می‌کند	هر که دندان ضعیفی می‌کند
عکس خال تست آن از عم مرم	می‌ببیند خال بد بر روی عم
این خبر می از پیمبر آورند	مؤمنان آیینهٔ همدیگرند
زان سبب عالم کبودت می‌نمود	پیش چشمت داشتی شیشهٔ کبود
خویش را بد گو مگو کس را تو بیش	گر نه کوری این کبودی دان ز خویش
غیب مؤمن را برهنه چون نمود	مؤمن ار ینظر بنور الله نبود
در بدی از نیکوی غافل شدی	چون که تو ینظر بنار الله بدی
تا شود نار تو نور ای بوالحزن	اندک اندک آب بر آتش بزن
تا شود این نار عالم جمله نور	تو بزن یا ربنا آب طهور
آب و آتش ای خداوند آن تست	آب دریا جمله در فرمان تست
ور نخواهی آب هم آتش شود	گر تو خواهی آتش آب خوش شود
رستن از بیداد یا رب داد تست	این طلب در ما هم از ایجاد تست
گنج احسان بر همه بگشاده‌ای	بی‌طلب تو این طلب‌مان داده‌ای
سوی نخچیران دوان شد تا به دشت	چونک خرگوش از رهایی شاد گشت
چرخ می‌زد شادمان تا مرغزار	شیر را چون دید در چه کشته زار
سبز و رقصان در هوا چون شاخ و برگ	دست می‌زد چون رهید از دست مرگ
سر برآورد و حریف باد شد	شاخ و برگ از حبس خاک آزاد شد
تا به بالای درخت اشتافتند	برگها چون شاخ را بکشافتند
می‌سراید هر بر و برگی جدا	با زبان شطاه شکر خدا
تا درخت استغلظ آمد و استوی	که بپرورد اصل ما را ذوالعطا
چون رهند از آب و گلها شاددل	جانهای بسته اندر آب و گل
همچو قرص بدر بی‌نقصان شوند	در هوای عشق حق رقصان شوند
وانک گرد جان از آنها خود مپرس	چشمان در رقص و جانها خود مپرس
ننگ شیری کو ز خرگوشی بماند	شیر را خرگوش در زندان نشاند
فخر دین خواهد که گویندش لقب	درچنان ننگی و آنگه این عجب
نقش چون خرگوش خونت‌ریخت و خورد	ای تو شیری در تک این چاه فرد
تو بقعر این چه چون و چرا	نفس خرگوشت به صحرا در چرا
کابشروا یا قوم اذ جاء البشیر	سوی نخچیران دوید آن شیرگیر
کان سگ دوزخ به دوزخ رفت باز	مژده مژده ای گروه عیش‌ساز
کند قهر خالقش دندانها	مژده مژده کان عدو جانها
همچو خس جاروب مرگش هم بروفت	آنک از پنجه بسی سرها بکوفت
شاد و خندان از طرب در ذوق و جوش	جمع گشتند آن زمان جمله وحوش
سجده آوردند و گفتندش که هان	حلقه کردند او چو شمعی در میان
نی تو عزرائیل شیران نری	تو فرشتهٔ آسمانی یا پری
دست بردی دست و بازویت درست	هرچه هستی جان ما قربان تست
آفرین بر دست و بر بازوی تو	راند حق این آب را در جوی تو
آن عوان را چون بمالیدی به مکر	باز گو تا چون سگالیدی به مکر
بازگو تا مرهم جانها شود	بازگو تا قصه درمانها شود
صد هزاران زخم دارد جان ما	بازگو کز ظلم آن استم‌نما
ورنه خرگوشی کی باشد در جهان	گفت تایید خدا بد ای مهان
نور دل مر دست و پا را زور داد	قوتم بخشید و دل را نور داد
باز هم از حق رسد تبدیلها	از بر حق می‌رسد تفضیلها
می‌نماید اهل ظن و دید را	حق بدور نوبت این تایید را
ای تو بستهٔ نوبت آزادی مکن	هین بملک نوبتی شادی مکن
برتر از هفت انجمش نوبت زنند	آنک ملکش برتر از نوبت تنند
دور دایم روحها با ساقیند	برتر از نوبت ملوک باقیند
در کنی اندر شراب خلد پوز	ترک این شرب ار بگویی یک دو روز
ماند خصمی زو بتر در اندرون	ای شهان کشتیم ما خصم برون
شیر باطن سخرهٔ خرگوش نیست	کشتن این کار عقل و هوش نیست
کو به دریاها نگردد کم و کاست	دوزخست این نفس و دوزخ اژدهاست
کم نگردد سوزش آن خلق‌سوز	هفت دریا را در آشامد هنوز
اندر آیند اندرو زار و خجل	سنگها و کافران سنگ‌دل
تا ز حق آید مرورا این ندا	هم نگردد ساکن از چندین غذا
اینت آتش اینت تابش اینت سوز	سیر گشتی سیر گوید نه هنوز
معده‌اش نعره زنان هل من مزید	عالمی را لقمه کرد و در کشید
آنگه او ساکن شود از کن فکان	حق قدم بر وی نهد از لامکان
طبع کل دارد همیشه جزوها	چونک جزو دوزخست این نفس ما
غیر حق خود کی کمان او کشد	این قدم حق را بود کو را کشد
این کمان را بازگون کژ تیرهاست	در کمان ننهند الا تیر راست
کز کمان هر راست بجهد بی‌گمان	راست شو چون تیر و واره از کمان
روی آوردم به پیگار درون	چونک وا گشتم ز پیگار برون
با نبی اندر جهاد اکبریم	قد رجعنا من جهاد الاصغریم
تا به سوزن بر کنم این کوه قاف	قوت از حق خواهم و توفیق و لاف
شیر آنست آن که خود را بشکند	سهل شیری دان که صفها بشکند
در مدینه از بیابان نغول	تا عمر آمد ز قیصر یک رسول
تا من اسپ و رخت را آنجا کشم	گفت کو قصر خلیفه ای حشم
مر عمر را قصر جان روشنیست	قوم گفتندش که او را قصر نیست
همچو درویشان مر او را کازه‌ایست	گرچه از میری ورا آوازه‌ایست
چونک در چشم دلت رستست مو	ای برادر چون ببینی قصر او
وانگه آن دیدار قصرش چشم دار	چشم دل از مو و علت پاک آر
زود بیند حضرت و ایوان پاک	هر که را هست از هوسها جان پاک
هر کجا رو کرد وجه الله بود	چون محمد پاک شد زین نار و دود
کی بدانی ثم وجه الله را	چون رفیقی وسوسهٔ بدخواه را
بیند او بر چرخ دل صد آفتاب	هر که را باشد ز سینه فتح باب
همچو ماه اندر میان اختران	حق پدیدست از میان دیگران
هیچ بینی از جهان انصاف ده	دو سر انگشت بر دو چشم نه
عیب جز ز انگشت نفس شوم نیست	گر نبینی این جهان معدوم نیست
وانگهانی هرچه می‌خواهی ببین	تو ز چشم انگشت را بر دار هین
گفت او زان سوی واستغشوا ثیاب	نوح را گفتند امت کو ثواب
لاجرم با دیده و نادیده‌اید	رو و سر در جامه‌ها پیچیده‌اید
دید آنست آن که دید دوستست	آدمی دیدست و باقی پوستست
دوست کو باقی نباشد دور به	چونک دید دوست نبود کور به
در سماع آورد شد مشتاق‌تر	چون رسول روم این الفاظ تر
رخت را و اسپ را ضایع گذاشت	دیده را بر جستن عمر گماشت
می‌شدی پرسان او دیوانه‌وار	هر طرف اندر پی آن مرد کار
وز جهان مانند جان باشد نهان	کین چنین مردی بود اندر جهان
لاجرم جوینده یابنده بود	جست او را تاش چون بنده بود
گفت عمر نک به زیر آن نخیل	دید اعرابی زنی او را دخیل
زیر سایه خفته بین سایهٔ خدا	زیر خرمابن ز خلقان او جدا
مر عمر را دید و در لرز اوفتاد	آمد او آنجا و از دور ایستاد
حالتی خوش کرد بر جانش نزول	هیبتی زان خفته آمد بر رسول
این دو ضد را دید جمع اندر جگر	مهر و هیبت هست ضد همدگر
پیش سلطانان مه و بگزیده‌ام	گفت با خود من شهان را دیده‌ام
هیبت این مرد هوشم را ربود	از شهانم هیبت و ترسی نبود
روی من زیشان نگردانید رنگ	رفته‌ام در بیشهٔ شیر و پلنگ
همچو شیر آن دم که باشد کارزار	بس شدستم در مصاف و کارزار
دل قوی‌تر بوده‌ام از دیگران	بس که خوردم بس زدم زخم گران
من به هفت اندام لرزان چیست این	بی‌سلاح این مرد خفته بر زمین
هیبت این مرد صاحب دلق نیست	هیبت حقست این از خلق نیست
ترسد از وی جن و انس و هر که دید	هر که ترسید از حق او تقوی گزید
بعد یک ساعت عمر از خواب جست	اندرین فکرت به حرمت دست بست
گفت پیغامبر سلام آنگه کلام	کرد خدمت مر عمر را و سلام
ایمنش کرد و به پیش خود نشاند	پس علیکش گفت و او را پیش خواند
هست در خور از برای خایف آن	لاتخافوا هست نزل خایفان
مر دل ترسنده را ساکن کنند	هر که ترسد مر ورا ایمن کنند
درس چه‌دهی نیست او محتاج درس	آنک خوفش نیست چون گویی مترس
خاطر ویرانش را آباد کرد	آن دل از جا رفته را دلشاد کرد
وز صفات پاک حق نعم الرفیق	بعد از آن گفتش سخنهای دقیق
تا بداند او مقام و حال را	وز نوازشهای حق ابدال را
وین مقام آن خلوت آمد با عروس	حال چون جلوه‌ست زان زیبا عروس
وقت خلوت نیست جز شاه عزیز	جلوه بیند شاه و غیر شاه نیز
خلوت اندر شاه باشد با عروس	جلوه کرده خاص و عامان را عروس
نادرست اهل مقام اندر میان	هست بسیار اهل حال از صوفیان
وز سفرهای روانش یاد داد	از منازلهای جانش یاد داد
وز مقام قدس که اجلالی بدست	وز زمانی کز زمان خالی بدست
پیش ازین دیدست پرواز و فتوح	وز هوایی کاندرو سیمرغ روح
وز امید و نهمت مشتاق بیش	هر یکی پروازش از آفاق بیش
جان او را طالب اسرار یافت	چون عمر اغیاررو را یار یافت
مرد چابک بود و مرکب درگهی	شیخ کامل بود و طالب مشتهی
تخم پاک اندر زمین پاک کاشت	دید آن مرشد که او ارشاد داشت
جان ز بالا چون در آمد در زمین	مرد گفتش کای امیرالمؤمنین
گفت حق بر جان فسون خواند و قصص	مرغ بی‌اندازه چون شد در قفس
چون فسون خواند همی آید به جوش	بر عدمها کان ندارد چشم و گوش
خوش معلق می‌زند سوی وجود	از فسون او عدمها زود زود
زو دو اسپه در عدم موجود راند	باز بر موجود افسونی چو خواند
گفت با سنگ و عقیق کانش کرد	گفت در گوش گل و خندانش کرد
گفت با خورشید تا رخشان شد او	گفت با جسم آیتی تا جان شد او
در رخ خورشید افتد صد کسوف	باز در گوشش دمد نکتهٔ مخوف
کو چو مشک از دیدهٔ خود اشک راند	تا به گوش ابر آن گویا چه خواند
کو مراقب گشت و خامش مانده است	تا به گوش خاک حق چه خوانده است
حق به گوش او معما گفته است	در تردد هر که او آشفته است
آن کنم آن گفت یا خود ضد آن	تا کند محبوسش اندر دو گمان
زان دو یک را برگزیند زان کنف	هم ز حق ترجیح یابد یک طرف
کم فشار این پنبه اندر گوش جان	گر نخواهی در تردد هوش جان
تا کنی ادراک رمز و فاش را	تا کنی فهم آن معماهاش را
وحی چه بود گفتنی از حس نهان	پس محل وحی گردد گوش جان
گوش عقل و گوش ظن زین مفلس است	گوش جان و چشم جان جز این حس است
وانک عاشق نیست حبس جبر کرد	لفظ جبرم عشق را بی‌صبر کرد
این تجلی مه است این ابر نیست	این معیت با حقست و جبر نیست
جبر آن امارهٔ خودکامه نیست	ور بود این جبر جبر عامه نیست
که خدا بگشادشان در دل بصر	جبر را ایشان شناسند ای پسر
ذکر ماضی پیش ایشان گشت لاش	غیب و آینده بریشان گشت فاش
قطره‌ها اندر صدفها گوهرست	اختیار و جبر ایشان دیگرست
در صدف آن در خردست و سترگ	هست بیرون قطرهٔ خرد و بزرگ
از برون خون و درونشان مشکها	طبع ناف آهوست آن قوم را
چون رود در ناف مشکی چون شود	تو مگو کین مایه بیرون خون بود
در دل اکسیر چون گیرد گهر	تو مگو کین مس برون بد محتقر
چون دریشان رفت شد نور جلال	اختیار و جبر در تو بد خیال
در تن مردم شود او روح شاد	نان چو در سفره‌ست باشد آن جماد
مستحیلش جان کند از سلسبیل	در دل سفره نگردد مستحیل
تا چه باشد قوت آن جان جان	قوت جانست این ای راست‌خوان
می‌شکافد کوه را با بحر و کان	گوشت پارهٔ آدمی با عقل و جان
زور جان جان در انشق القمر	زور جان کوه کن شق حجر
جان به سوی عرش سازد ترک‌تاز	گر گشاید دل سر انبان راز
کرد ما را هست دان پیداست این	کرد حق و کرد ما هر دو ببین
پس مگو کس را چرا کردی چنان	گر نباشد فعل خلق اندر میان
فعل ما آثار خلق ایزدست	خلق حق افعال ما را موجدست
کی شود یک دم محیط دو عرض	ناطقی یا حرف بیند یا غرض
پیش و پس یک دم نبیند هیچ طرف	گر به معنی رفت شد غافل ز حرف
تو پس خود کی ببینی این بدان	آن زمان که پیش‌بینی آن زمان
چون بود جان خالق این هر دوان	چون محیط حرف و معنی نیست جان
وا ندارد کارش از کار دگر	حق محیط جمله آمد ای پسر
کرد فعل خود نهان دیو دنی	گفت شیطان که بما اغویتنی
او ز فعل حق نبد غافل چو ما	گفت آدم که ظلمنا نفسنا
زان گنه بر خود زدن او بر بخورد	در گنه او از ادب پنهانش کرد
آفریدم در تو آن جرم و محن	بعد توبه گفتش ای آدم نه من
چون به وقت عذر کردی آن نهان	نه که تقدیر و قضای من بد آن
گفت هم من پاس آنت داشتم	گفت ترسیدم ادب نگذاشتم
هر که آرد قند لوزینه خورد	هر که آرد حرمت او حرمت برد
یار را خوش کن برنجان و ببین	طیبات از بهر کی للطیبین
تا بدانی جبر را از اختیار	یک مثال ای دل پی فرقی بیار
وانک دستی تو بلرزانی ز جاش	دست کان لرزان بود از ارتعاش
لیک نتوان کرد این با آن قیاس	هر دو جنبش آفریدهٔ حق شناس
مرتعش را کی پشیمان دیدیش	زان پشیمانی که لرزانیدیش
تا ضعیفی ره برد آنجا مگر	بحث عقلست این چه عقل آن حیله‌گر
آن دگر باشد که بحث جان بود	بحث عقلی گر در و مرجان بود
بادهٔ جان را قوامی دیگرست	بحث جان اندر مقامی دیگرست
این عمر با بوالحکم همراز بود	آن زمان که بحث عقلی ساز بود
بوالحکم بوجهل شد در حکم آن	چون عمر از عقل آمد سوی جان
گرچه خود نسبت به جان او جاهلست	سوی حس و سوی عقل او کاملست
بحث جانی یا عجب یا بوالعجب	بحث عقل و حس اثر دان یا سبب
لازم و ملزوم و نافی مقتضی	ضؤ جان آمد نماند ای مستضی
از دلیل چون عصا بس فارغست	زانک بینایی که نورش بازغست
ما از آن قصه برون خود کی شدیم	بار دیگر ما به قصه آمدیم
ور به علم آییم آن ایوان اوست	گر به جهل آییم آن زندان اوست
ور به بیداری به دستان وییم	ور به خواب آییم مستان وییم
ور بخندیم آن زمان برق وییم	ور بگرییم ابر پر زرق وییم
ور بصلح و عذر عکس مهر اوست	ور بخشم و جنگ عکس قهر اوست
چون الف او خود چه دارد هیچ‌هیچ	ما کییم اندر جهان پیچ پیچ
حبس آن صافی درین جای کدر	گفت یا عمر چه حکمت بود و سر
جان صافی بستهٔ ابدان شده	آب صافی در گلی پنهان شده
معنیی را بند حرفی می‌کنی	گفت تو بحثی شگرفی می‌کنی
بند حرفی کرده‌ای تو یاد را	حبس کردی معنی آزاد را
تو که خود از فایده در پرده‌ای	از برای فایده این کرده‌ای
چون نبیند آنچ ما را دیده شد	آنک از وی فایده زاییده شد
صد هزاران پیش آن یک اندکی	صد هزاران فایده‌ست و هر یکی
فایده شد کل کل خالی چراست	آن دم نطقت که جزو جزوهاست
پس چرا در طعن کل آری تو دست	تو که جزوی کار تو با فایده‌ست
ور بود هل اعتراض و شکر جو	گفت را گر فایده نبود مگو
نی جدال و رو ترش کردن بود	شکر یزدان طوق هر گردن بود
پس چو سرکه شکرگویی نیست کس	گر ترش‌رو بودن آمد شکر و بس
گو بشو سرکنگبین او از شکر	سرکه را گر راه باید در جگر
چون قلاسنگست و اندر ضبط نیست	معنی اندر شعر جز با خبط نیست
نی رسالت یاد ماندش نی پیام	آن رسول از خود بشد زین یک دو جام
آن رسول اینجا رسید و شاه شد	واله اندر قدرت الله شد
دانه چون آمد به مزرع گشت کشت	سیل چون آمد به دریا بحر گشت
نان مرده زنده گشت و با خبر	چون تعلق یافت نان با بوالبشر
ذات ظلمانی او انوار شد	موم و هیزم چون فدای نار شد
گشت بینایی شد آنجا دیدبان	سنگ سرمه چونک شد در دیدگان
در وجود زنده‌ای پیوسته شد	ای خنک آن مرد کز خود رسته شد
مرده گشت و زندگی از وی بجست	وای آن زنده که با مرده نشست
با روان انبیا آمیختی	چون تو در قرآن حق بگریختی
ماهیان بحر پاک کبریا	هست قرآن حالهای انبیا
انبیا و اولیا را دیده گیر	ور بخوانی و نه‌ای قرآن‌پذیر
مرغ جانت تنگ آید در قفس	ور پذیرایی چو بر خوانی قصص
می‌نجوید رستن از نادانیست	مرغ کو اندر قفس زندانیست
انبیاء رهبر شایسته‌اند	روحهایی کز قفسها رسته‌اند
که ره رستن ترا اینست این	از برون آوازشان آید ز دین
جز که این ره نیست چارهٔ این قفس	ما بذین رستیم زین تنگین قفس
تا ترا بیرون کنند از اشتهار	خویش را رنجور سازی زار زار
در ره این از بند آهن کی کمست	که اشتهار خلق بند محکمست
در قفس محبوس زیبا طوطیی	بود بازرگان و او را طوطیی
سوی هندستان شدن آغاز کرد	چونک بازرگان سفر را ساز کرد
گفت بهر تو چه آرم گوی زود	هر غلام و هر کنیزک را ز جود
جمله را وعده بداد آن نیک مرد	هر یکی از وی مرادی خواست کرد
کارمت از خطهٔ هندوستان	گفت طوطی را چه خواهی ارمغان
چون ببینی کن ز حال من بیان	گفتش آن طوطی که آنجا طوطیان
از قضای آسمان در حبس ماست	کان فلان طوطی که مشتاق شماست
وز شما چاره و ره ارشاد خواست	بر شما کرد او سلام و داد خواست
جان دهم اینجا بمیرم در فراق	گفت می‌شاید که من در اشتیاق
گه شما بر سبزه گاهی بر درخت	این روا باشد که من در بند سخت
من درین حبس و شما در گلستان	این چنین باشد وفای دوستان
یک صبوحی درمیان مرغزار	یاد آرید ای مهان زین مرغ زار
خاصه کان لیلی و این مجنون بود	یاد یاران یار را میمون بود
من قدحها می‌خورم پر خون خود	ای حریفان بت موزون خود
گر نمی‌خواهی که بدهی داد من	یک قدح می‌نوش کن بر یاد من
چونک خوردی جرعه‌ای بر خاک ریز	یا بیاد این فتادهٔ خاک‌بیز
وعده‌های آن لب چون قند کو	ای عجب آن عهد و آن سوگند کو
چون تو با بد بد کنی پس فرق چیست	گر فراق بنده از بد بندگیست
با طرب‌تر از سماع و بانگ چنگ	ای بدی که تو کنی در خشم و جنگ
و انتقام تو ز جان محبوب‌تر	ای جفای تو ز دولت خوب‌تر
ماتم این تا خود که سورت چون بود	نار تو اینست نورت چون بود
وز لطافت کس نیابد غور تو	از حلاوتها که دارد جور تو
وز کرم آن جور را کمتر کند	نالم و ترسم که او باور کند
بوالعجب من عاشق این هر دو ضد	عاشقم بر قهر و بر لطفش بجد
همچو بلبل زین سبب نالان شوم	والله ار زین خار در بستان شوم
تا خورد او خار را با گلستان	این عجب بلبل که بگشاید دهان
جمله ناخوشها ز عشق او را خوشیست	این چه بلبل این نهنگ آتشیست
عاشق خویشست و عشق خویش‌جو	عاشق کلست و خود کلست او
کو کسی کو محرم مرغان بود	قصهٔ طوطی جان زین سان بود
و اندرون او سلیمان با سپاه	کو یکی مرغی ضعیفی بی‌گناه
افتد اندر هفت گردون غلغله	چون بنالد زار بی‌شکر و گله
یا ربی زو شصت لبیک از خدا	هر دمش صد نامه صد پیک از خدا
پیش کفرش جمله ایمانها خلق	زلت او به ز طاعت نزد حق
بر سر تاجش نهد صد تاج خاص	هر دمی او را یکی معراج خاص
لامکانی فوق وهم سالکان	صورتش بر خاک و جان بر لامکان
هر دمی در وی خیالی زایدت	لامکانی نه که در فهم آیدت
همچو در حکم بهشتی چار جو	بل مکان و لامکان در حکم او
دم مزن والله اعلم بالصواب	شرح این کوته کن و رخ زین بتاب
سوی مرغ و تاجر و هندوستان	باز می‌گردیم ما ای دوستان
کو رساند سوی جنس از وی سلام	مرد بازرگان پذیرفت این پیام
در بیابان طوطیی چندی بدید	چونک تا اقصای هندستان رسید
آن سلام و آن امانت باز داد	مرکب استانید پس آواز داد
اوفتاد و مرد و بگسستش نفس	طوطیی زان طوطیان لرزید بس
گفت رفتم در هلاک جانور	شد پشیمان خواجه از گفت خبر
این مگر دو جسم بود و روح یک	این مگر خویشست با آن طوطیک
سوختم بیچاره را زین گفت خام	این چرا کردم چرا دادم پیام
وانچ بجهد از زبان چون آتشست	این زبان چون سنگ و هم آهن وشست
گه ز روی نقل و گه از روی لاف	سنگ و آهن را مزن بر هم گزاف
درمیان پنبه چون باشد شرار	زانک تاریکست و هر سو پنبه‌زار
زان سخنها عالمی را سوختند	ظالم آن قومی که چشمان دوختند
روبهان مرده را شیران کند	عالمی را یک سخن ویران کند
یک زمان زخمند و گاهی مرهمند	جانها در اصل خود عیسی‌دمند
گفت هر جانی مسیح‌آساستی	گر حجاب از جانها بر خاستی
صبر کن از حرص و این حلوا مخور	گر سخن خواهی که گویی چون شکر
هست حلوا آرزوی کودکان	صبر باشد مشتهای زیرکان
هر که حلوا خورد واپس‌تر رود	هرکه صبر آورد گردون بر رود
گر خورد او زهر قاتل را عیان	صاحب دل را ندارد آن زیان
طالب مسکین میان تب درست	زانک صحت یافت و از پرهیز رست
هان مکن با هیچ مطلوبی مری	گفت پیغامبر که ای مرد جری
رفت خواهی اول ابراهیم شو	در تو نمرودیست آتش در مرو
در میفکن خویش از خودراییی	چون نه‌ای سباح و نه دریایی
از زیانها سود بر سر آورد	او ز آتش ورد احمر آورد
ناقص ار زر برد خاکستر شود	کاملی گر خاک گیرد زر شود
دست او در کارها دست خداست	چون قبول حق بود آن مرد راست
زانک اندر دام تکلیفست و ریو	دست ناقص دست شیطانست و دیو
جهل شد علمی که در منکر رود	جهل آید پیش او دانش شود
کفر گیرد کاملی ملت شود	هرچه گیرد علتی علت شود
سر نخواهی برد اکنون پای دار	ای مری کرده پیاده با سوار
چون مری کردند با موسی بکین	ساحران در عهد فرعون لعین
ساحران او را مکرم داشتند	لیک موسی را مقدم داشتند
گر همی خواهی عصا تو فکن نخست	زانک گفتندش که فرمان آن تست
افکنید ان مکرها را درمیان	گفت نی اول شما ای ساحران
کز مری آن دست و پاهاشان برید	این قدر تعظیم دینشان را خرید
دست و پا در جرم آن در باختند	ساحران چون حق او بشناختند
تو نه‌ای کامل مخور می‌باش لال	لقمه و نکته‌ست کامل را حلال
گوشها را حق بفرمود انصتوا	چون تو گوشی او زبان نی جنس تو
مدتی خامش بود او جمله گوش	کودک اول چون بزاید شیرنوش
از سخن تا او سخن آموختن	مدتی می‌بایدش لب دوختن
خویشتن را گنگ گیتی می‌کند	ور نباشد گوش و تی‌تی می‌کند
لال باشد کی کند در نطق جوش	کر اصلی کش نبد ز آغاز گوش
سوی منطق از ره سمع اندر آ	زانک اول سمع باید نطق را
واطلبوا الاغراض فی اسبابها	وادخلوا الابیات من ابوابها
جز که نطق خالق بی‌طمع نیست	نطق کان موقوف راه سمع نیست
مسند جمله ورا اسناد نی	مبدعست او تابع استاد نی
تابع استاد و محتاج مثال	باقیان هم در حرف هم در مقال
دلق و اشکی گیر در ویرانه‌ای	زین سخن گر نیستی بیگانه‌ای
اشک تر باشد دم توبه‌پرست	زانک آدم زان عتاب از اشک رست
تا بود گریان و نالان و حزین	بهر گریه آمد آدم بر زمین
پای ماچان از برای عذر رفت	آدم از فردوس و از بالای هفت
در طلب می‌باش هم در طلب او	گر ز پشت آدمی وز صلب او
بوستان از ابر و خورشیدست باز	ز آتش دل و آب دیده نقل ساز
عاشق نانی تو چون نادیدگان	تو چه دانی ذوق آب دیدگان
پر ز گوهرهای اجلالی کنی	گر تو این انبان ز نان خالی کنی
بعد از آنش با ملک انباز کن	طفل جان از شیر شیطان باز کن
دان که با دیو لعین همشیره‌ای	تا تو تاریک و ملول و تیره‌ای
آن بود آورده از کسب حلال	لقمه‌ای کو نور افزود و کمال
آب خوانش چون چراغی را کشد	روغنی کاید چراغ ما کشد
عشق و رقت آید از لقمهٔ حلال	علم و حکمت زاید از لقمهٔ حلال
جهل و غفلت زاید آن را دان حرام	چون ز لقمه تو حسد بینی و دام
دیده‌ای اسپی که کرهٔ خر دهد	هیچ گندم کاری و جو بر دهد
لقمه بحر و گوهرش اندیشه‌ها	لقمه تخمست و برش اندیشه‌ها
میل خدمت عزم رفتن آن جهان	زاید از لقمهٔ حلال اندر دهان
باز آمد سوی منزل دوستکام	کرد بازرگان تجارت را تمام
هر کنیزک را ببخشید او نشان	هر غلامی را بیاورد ارمغان
آنچ دیدی و آنچ گفتی بازگو	گفت طوطی ارمغان بنده کو
دست خود خایان و انگشتان گزان	گفت نه من خود پشیمانم از آن
بردم از بی‌دانشی و از نشاف	من چرا پیغام خامی از گزاف
چیست آن کین خشم و غم را مقتضیست	گفت ای خواجه پشیمانی ز چیست
با گروهی طوطیان همتای تو	گفت گفتم آن شکایتهای تو
زهره‌اش بدرید و لرزید و بمرد	آن یکی طوطی ز دردت بوی برد
لیک چون گفتم پشیمانی چه سود	من پشیمان گشتم این گفتن چه بود
همچو تیری دان که آن جست از کمان	نکته‌ای کان جست ناگه از زبان
بند باید کرد سیلی را ز سر	وا نگردد از ره آن تیر ای پسر
گر جهان ویران کند نبود شگفت	چون گذشت از سر جهانی را گرفت
و آن موالیدش بحکم خلق نیست	فعل را در غیب اثرها زادنیست
آن موالید ار چه نسبتشان به ماست	بی‌شریکی جمله مخلوق خداست
عمرو را بگرفت تیرش همچو نمر	زید پرانید تیری سوی عمرو
دردها را آفریند حق نه مرد	مدت سالی همی زایید درد
دردها می‌زاید آنجا تا اجل	زید رامی آن دم ار مرد از وجل
زید را ز اول سبب قتال گو	زان موالید وجع چون مرد او
گرچه هست آن جمله صنع کردگار	آن وجعها را بدو منسوب دار
آن موالیدست حق را مستطاع	همچنین کشت و دم و دام و جماع
تیر جسته باز آرندش ز راه	اولیا را هست قدرت از اله
چون پشیمان شد ولی زان دست رب	بسته درهای موالید از سبب
تا از آن نه سیخ سوزد نه کباب	گفته ناگفته کند از فتح باب
آن سخن را کرد محو و ناپدید	از همه دلها که آن نکته شنید
بازخوان من آیة او ننسها	گرت برهان باید و حجت مها
قدرت نسیان نهادنشان بدان	آیت انسوکم ذکری بخوان
بر همه دلهای خلقان قاهرند	چون به تذکیر و به نسیان قادرند
کار نتوان کرد ور باشد هنر	چون بنسیان بست او راه نظر
از نبی خوانید تا انسوکم	خلتم سخریة اهل السمو
صاحب دل شاه دلهای شماست	صاحب ده پادشاه جسمهاست
پس نباشد مردم الا مردمک	فرع دید آمد عمل بی‌هیچ شک
منع می‌آید ز صاحب مرکزان	من تمام این نیارم گفت از آن
با ویست و او رسد فریادشان	چون فراموشی خلق و یادشان
می‌کند هر شب ز دلهاشان تهی	صد هزاران نیک و بد را آن بهی
آن صدفها را پر از در می‌کند	روز دلها را از آن پر می‌کند
می‌شناسند از هدایت خانها	آن همه اندیشهٔ پیشانها
تا در اسباب بگشاید به تو	پیشه و فرهنگ تو آید به تو
خوی این خوش‌خو با آن منکر نشد	پیشهٔ زرگر بهنگر نشد
سوی خصم آیند روز رستخیز	پیشه‌ها و خلقها همچون جهاز
واپس آید هم به خصم خود شتاب	پیشه‌ها و خلقها از بعد خواب
هم بدانجا شد که بود آن حسن و قبح	پیشه‌ها و اندیشه‌ها در وقت صبح
سوی شهر خویش آرد بهرها	چون کبوترهای پیک از شهرها
پس بلرزید اوفتاد و گشت سرد	چون شنید آن مرغ کان طوطی چه کرد
بر جهید و زد کله را بر زمین	خواجه چون دیدش فتاده همچنین
خواجه بر جست و گریبان را درید	چون بدین رنگ و بدین حالش بدید
این چه بودت این چرا گشتی چنین	گفت ای طوطی خوب خوش‌حنین
ای دریغا همدم و همراز من	ای دریغا مرغ خوش‌آواز من
راح روح و روضه و ریحان من	ای دریغا مرغ خوش‌الحان من
کی خود او مشغول آن مرغان شدی	گر سلیمان را چنین مرغی بدی
زود روی از روی او بر تافتم	ای دریغا مرغ کارزان یافتم
چون توی گویا چه گویم من ترا	ای زبان تو بس زیانی بر وری
چند این آتش درین خرمن زنی	ای زبان هم آتش و هم خرمنی
گرچه هر چه گوییش آن می‌کند	در نهان جان از تو افغان می‌کند
ای زبان هم رنج بی‌درمان توی	ای زبان هم گنج بی‌پایان توی
هم انیس وحشت هجران توی	هم صفیر و خدعهٔ مرغان توی
ای تو زه کرده به کین من کمان	چند امانم می‌دهی ای بی امان
در چراگاه ستم کم کن چرا	نک بپرانیده‌ای مرغ مرا
یا مرا ز اسباب شادی یاد ده	یا جواب من بگو یا داد ده
ای دریغا صبح روز افروز من	ای دریغا نور ظلمت‌سوز من
ز انتها پریده تا آغاز من	ای دریغا مرغ خوش‌پرواز من
خیز لا اقسم بخوان تا فی کبد	عاشق رنجست نادان تا ابد
وز زبد صافی بدم در جوی تو	از کبد فارغ بدم با روی تو
وز وجود نقد خود ببریدنست	این دریغاها خیال دیدنست
کو دلی کز عشق حق صد پاره نیست	غیرت حق بود و با حق چاره نیست
آنک افزون از بیان و دمدمه‌ست	غیرت آن باشد که او غیر همه‌ست
تا نثار دلبر زیبا بدی	ای دریغا اشک من دریا بدی
ترجمان فکرت و اسرار من	طوطی من مرغ زیرکسار من
او ز اول گفته تا یاد آیدم	هرچه روزی داد و ناداد آیدم
پیش از آغاز وجود آغاز او	طوطیی کآید ز وحی آواز او
عکس او را دیده تو بر این و آن	اندرون تست آن طوطی نهان
می‌پذیری ظلم را چون داد ازو	می برد شادیت را تو شاد ازو
سوختی جان را و تن افروختی	ای که جان را بهر تن می‌سوختی
تا زمن آتش زند اندر خسی	سوختم من سوخته خواهد کسی
سوخته بستان که آتش‌کش بود	سوخته چون قابل آتش بود
کانچنان ماهی نهان شد زیر میغ	ای دریغا ای دریغا ای دریغ
شیر هجر آشفته و خون‌ریز شد	چون زنم دم کآتش دل تیز شد
چون بود چون او قدح گیرد به دست	آنک او هشیار خود تندست و مست
از بسیط مرغزار افزون بود	شیر مستی کز صفت بیرون بود
گویدم مندیش جز دیدار من	قافیه‌اندیشم و دلدار من
قافیهٔ دولت توی در پیش من	خوش نشین ای قافیه‌اندیش من
حرف چه بود خار دیوار رزان	حرف چه بود تا تو اندیشی از آن
تا که بی این هر سه با تو دم زنم	حرف و صوت و گفت را بر هم زنم
با تو گویم ای تو اسرار جهان	آن دمی کز آدمش کردم نهان
و آن غمی را که نداند جبرئیل	آن دمی را که نگفتم با خلیل
حق ز غیرت نیز بی ما هم نزد	آن دمی کز وی مسیحا دم نزد
من نه اثباتم منم بی‌ذات و نفی	ما چه باشد در لغت اثبات و نفی
پس کسی در ناکسی در بافتم	من کسی در ناکسی در یافتم
جمله خلقان مردهٔ مردهٔ خودند	جمله شاهان بندهٔ بندهٔ خودند
جمله خلقان مست مست خویش را	جمله شاهان پست پست خویش را
تا کند ناگاه ایشان را شکار	می‌شود صیاد مرغان را شکار
جمله معشوقان شکار عاشقان	بی‌دلان را دلبران جسته بجان
کو به نسبت هست هم این و هم آن	هر که عاشق دیدیش معشوق دان
آب جوید هم به عالم تشنگان	تشنگان گر آب جویند از جهان
او چو گوشت می‌کشد تو گوش باش	چونک عاشق اوست تو خاموش باش
ور نه رسوایی و ویرانی کند	بند کن چون سیل سیلانی کند
زیر ویران گنج سلطانی بود	من چه غم دارم که ویرانی بود
همچو موج بحر جان زیر و زبر	غرق حق خواهد که باشد غرق‌تر
تیر او دلکش‌تر آید یا سپر	زیر دریا خوشتر آید یا زبر
گر طرب را باز دانی از بلا	پاره کردهٔ وسوسه باشی دلا
بی‌مرادی نه مراد دلبرست	گر مرادت را مذاق شکرست
خون عالم ریختن او را حلال	هر ستاره‌ش خونبهای صد هلال
جانب جان باختن بشتافتیم	ما بها و خونبها را یافتیم
دل نیابی جز که در دل‌بردگی	ای حیات عاشقان در مردگی
او بهانه کرده با من از ملال	من دلش جسته به صد ناز و دلال
گفت رو رو بر من این افسون مخوان	گفتم آخر غرق تست این عقل و جان
ای دو دیده دوست را چون دیده‌ای	من ندانم آنچ اندیشیده‌ای
زانک بس ارزان خریدستی ورا	ای گرانجان خوار دیدستی ورا
گوهری طفلی به قرصی نان دهد	هرکه او ارزان خرد ارزان دهد
عشقهای اولین و آخرین	غرق عشقی‌ام که غرقست اندرین
ورنه هم افهام سوزد هم زبان	مجملش گفتم نکردم زان بیان
من چو لا گویم مراد الا بود	من چو لب گویم لب دریا بود
من ز بسیاری گفتارم خمش	من ز شیرینی نشستم رو ترش
در حجاب رو ترش باشد نهان	تا که شیرینی ما از دو جهان
یک همی گویم ز صد سر لدن	تا که در هر گوش ناید این سخن
برد در غیرت برین عالم سبق	جمله عالم زان غیور آمد که حق
کالبد از جان پذیرد نیک و بد	او چو جانست و جهان چون کالبد
سوی ایمان رفتنش می‌دان تو شین	هر که محراب نمازش گشت عین
هست خسران بهر شاهش اتجار	هر که شد مر شاه را او جامه‌دار
بر درش شستن بود حیف و غبین	هر که با سلطان شود او همنشین
گر گزیند بوس پا باشد گناه	دستبوسش چون رسید از پادشاه
پیش آن خدمت خطا و زلتست	گرچه سر بر پا نهادن خدمتست
بو گزیند بعد از آن که دید رو	شاه را غیرت بود بر هر که او
کاه خرمن غیرت مردم بود	غیرت حق بر مثل گندم بود
آن خلقان فرع حق بی‌اشتباه	اصل غیرتها بدانید از اله
از جفای آن نگار ده دله	شرح این بگذارم و گیرم گله
از دو عالم ناله و غم بایدش	نالم ایرا ناله‌ها خوش آیدش
چون نیم در حلقهٔ مستان او	چون ننالم تلخ از دستان او
بی وصال روی روز افروز او	چون نباشم همچو شب بی روز او
جان فدای یار دل‌رنجان من	ناخوش او خوش بود در جان من
بهر خشنودی شاه فرد خویش	عاشقم بر رنج خویش و درد خویش
تا ز گوهر پر شود دو بحر چشم	خاک غم را سرمه سازم بهر چشم
گوهرست و اشک پندارند خلق	اشک کان از بهر او بارند خلق
من نیم شاکی روایت می‌کنم	من ز جان جان شکایت می‌کنم
وز نفاق سست می‌خندیده‌ام	دل همی‌گوید کزو رنجیده‌ام
ای تو صدر و من درت را آستان	راستی کن ای تو فخر راستان
ما و من کو آن طرف کان یار ماست	آستانه و صدر در معنی کجاست
ای لطیفهٔ روح اندر مرد و زن	ای رهیده جان تو از ما و من
چونک یکها محو شد انک توی	مرد و زن چون یک شود آن یک توی
تا تو با خود نرد خدمت باختی	این من و ما بهر آن بر ساختی
عاقبت مستغرق جانان شوند	تا من و توها همه یک جان شوند
ای منزه از بیا و از سخن	این همه هست و بیا ای امر کن
در خیال آرد غم و خندیدنت	جسم جسمانه تواند دیدنت
تو مگو کو لایق آن دیدنست	دل که او بستهٔ غم و خندیدنست
او بدین دو عاریت زنده بود	آنک او بستهٔ غم و خنده بود
جز غم و شادی درو بس میوه‌هاست	باغ سبز عشق کو بی منتهاست
بی بهار و بی خزان سبز و ترست	عاشقی زین هر دو حالت برترست
شرح جان شرحه شرحه بازگو	ده زکات روی خوب ای خوب‌رو
بر دلم بنهاد داغی تازه‌ای	کز کرشم غمزه‌ای غمازه‌ای
من همی‌گفتم حلال او می‌گریخت	من حلالش کردم ار خونم بریخت
غم چه ریزی بر دل غمناکیان	چون گریزانی ز نالهٔ خاکیان
همچو چشمهٔ مشرقت در جوش یافت	ای که هر صبحی که از مشرق بتافت
ای بها نه شکر لبهات را	چون بهانه دادی این شیدات را
از تن بی جان و دل افغان شنو	ای جهان کهنه را تو جان نو
شرح بلبل گو که شد از گل جدا	شرح گل بگذار از بهر خدا
با خیال و وهم نبود هوش ما	از غم و شادی نباشد جوش ما
تو مشو منکر که حق بس قادرست	حالتی دیگر بود کان نادرست
منزل اندر جور و در احسان مکن	تو قیاس از حالت انسان مکن
حادثان میرند و حقشان وارثست	جور و احسان رنج و شادی حادثست
عذر مخدومی حسام‌الدین بخواه	صبح شد ای صبح را صبح و پناه
جان جان و تابش مرجان توی	عذرخواه عقل کل و جان توی
در صبوحی با می منصور تو	تافت نور صبح و ما از نور تو
باده کی بود کو طرب آرد مرا	دادهٔ تو چون چنین دارد مرا
چرخ در گردش گدای هوش ماست	باده در جوشش گدای جوش ماست
قالب از ما هست شد نه ما ازو	باده از ما مست شد نه ما ازو
خانه خانه کرده قالب را چو موم	ما چو زنبوریم و قالبها چو موم
تا چه شد احوال آن مرد نکو	بس دراز است این حدیث خواجه گو
صد پراکنده همی‌گفت این چنین	خواجه اندر آتش و درد و حنین
گاه سودای حقیقت گه مجاز	گه تناقض گاه ناز و گه نیاز
دست را در هر گیاهی می‌زند	مرد غرقه گشته جانی می‌کند
دست و پایی می‌زند از بیم سر	تا کدامش دست گیرد در خطر
کوشش بیهوده به از خفتگی	دوست دارد یار این آشفتگی
ناله از وی طرفه کو بیمار نیست	آنک او شاهست او بی کار نیست
کل یوم هو فی شان ای پسر	بهر این فرمود رحمان ای پسر
تا دم آخر دمی فارغ مباش	اندرین ره می‌تراش و می‌خراش
که عنایت با تو صاحب‌سر بود	تا دم آخر دمی آخر بود
گوش و چشم شاه جان بر روزنست	هر چه می‌کوشند اگر مرد و زنست
طوطیک پرید تا شاخ بلند	بعد از آنش از قفس بیرون فکند
کآفتاب شرق ترکی‌تاز کرد	طوطی مرده چنان پرواز کرد
بی‌خبر ناگه بدید اسرار مرغ	خواجه حیران گشت اندر کار مرغ
از بیان حال خودمان ده نصیب	روی بالا کرد و گفت ای عندلیب
ساختی مکری و ما را سوختی	او چه کرد آنجا که تو آموختی
که رها کن لطف آواز و وداد	گفت طوطی کو به فعلم پند داد
خویشتن مرده پی این پند کرد	زانک آوازت ترا در بند کرد
مرده شو چون من که تا یابی خلاص	یعنی ای مطرب شده با عام و خاص
غنچه باشی کودکانت بر کنند	دانه باشی مرغکانت بر چنند
غنچه پنهان کن گیاه بام شو	دانه پنهان کن بکلی دام شو
صد قضای بد سوی او رو نهاد	هر که داد او حسن خود را در مزاد
بر سرش ریزد چو آب از مشکها	جشمها و خشمها و رشکها
دوستان هم روزگارش می‌برند	دشمنان او را ز غیرت می‌درند
او چه داند قیمت این روزگار	آنک غافل بود از کشت و بهار
کو هزاران لطف بر ارواح ریخت	در پناه لطف حق باید گریخت
آب و آتش مر ترا گردد سپاه	تا پناهی یابی آنگه چون پناه
نه بر اعداشان بکین قهار شد	نوح و موسی را نه دریا یار شد
تا برآورد از دل نمرود دود	آتش ابراهیم را نه قلعه بود
قاصدانش را به زخم سنگ راند	کوه یحیی را نه سوی خویش خواند
تا پناهت باشم از شمشیر تیز	گفت ای یحیی بیا در من گریز
بعد از آن گفتش سلام الفراق	یک دو پندش داد طوطی بی‌نفاق
مر مرا اکنون نمودی راه نو	خواجه گفتش فی امان الله برو
راه او گیرم که این ره روشنست	خواجه با خود گفت کین پند منست
جان چنین باید که نیکوپی بود	جان من کمتر ز طوطی کی بود
در فریب داخلان و خارجان	تن قفس‌شکلست تن شد خار جان
وآنش گوید نی منم انباز تو	اینش گوید من شوم همراز تو
در جمال و فضل و در احسان و جود	اینش گوید نیست چون تو در وجود
جمله جانهامان طفیل جان تست	آنش گوید هر دو عالم آن تست
از تکبر می‌رود از دست خویش	او چو بیند خلق را سرمست خویش
دیو افکندست اندر آب جو	او نداند که هزاران را چو او
کمترش خور کان پر آتش لقمه‌ایست	لطف و سالوس جهان خوش لقمه‌ایست
دود او ظاهر شود پایان کار	آتشش پنهان و ذوقش آشکار
از طمع می‌گوید او پی می‌برم	تو مگو آن مدح را من کی خورم
روزها سوزد دلت زان سوزها	مادحت گر هجو گوید بر ملا
کان طمع که داشت از تو شد زیان	گر چه دانی کو ز حرمان گفت آن
در مدیح این حالتت هست آزمون	آن اثر می‌ماندت در اندرون
مایهٔ کبر و خداع جان شود	آن اثر هم روزها باقی بود
بد نماید زانک تلخ افتاد قدح	لیک ننماید چو شیرینست مدح
تا بدیری شورش و رنج اندری	همچو مطبوخست و حب کان را خوری
این اثر چون آن نمی‌پاید همی	ور خوری حلوا بود ذوقش دمی
هر ضدی را تو به ضد او بدان	چون نمی‌پاید همی‌پاید نهان
بعد حینی دمل آرد نیش‌جو	چون شکر پاید نهان تاثیر او
کن ذلیل النفس هونا لا تسد	نفس از بس مدحها فرعون شد
زخم کش چون گوی شو چوگان مباش	تا توانی بنده شو سلطان مباش
از تو آید آن حریفان را ملال	ورنه چون لطفت نماند وین جمال
چون ببینندت بگویندت که دیو	آن جماعت کت همی‌دادند ریو
مرده‌ای از گور خود بر کرد سر	جمله گویندت چو بینندت بدر
تا بدین سالوس در دامش کنند	همچو امرد که خدا نامش کنند
دیو را ننگ آید از تفتیش او	چونک در بدنامی آمد ریش او
سوی تو ناید که از دیوی بتر	دیو سوی آدمی شد بهر شر
می‌دوید و می‌چشانید او میت	تا تو بودی آدمی دیو از پیت
می‌گریزد از تو دیو نابکار	چون شدی در خوی دیوی استوار
چون چنین گشتی ز تو بگریخت او	آنک اندر دامنت آویخت او
بی‌عنایات خدا هیچیم هیچ	این همه گفتیم لیک اندر بسیچ
گر ملک باشد سیاهستش ورق	بی عنایات حق و خاصان حق
با تو یاد هیچ کس نبود روا	ای خدا ای فضل تو حاجت روا
تا بدین بس عیب ما پوشیده‌ای	این قدر ارشاد تو بخشیده‌ای
متصل گردان به دریاهای خویش	قطرهٔ دانش که بخشیدی ز پیش
وارهانش از هوا وز خاک تن	قطرهٔ علمست اندر جان من
پیش از آن کین بادها نشفش کنند	پیش از آن کین خاکها خسفش کنند
کش ازیشان وا ستانی وا خری	گر چه چون نشفش کند تو قادری
از خزینهٔ قدرت تو کی گریخت	قطره‌ای کو در هوا شد یا که ریخت
چون بخوانیش او کند از سر قدم	گر در آید در عدم یا صد عدم
بازشان حکم تو بیرون می‌کشد	صد هزاران ضد ضد را می‌کشد
هست یا رب کاروان در کاروان	از عدمها سوی هستی هر زمان
نیست گردد غرق در بحر نغول	خاصه هر شب جمله افکار و عقول
بر زنند از بحر سر چون ماهیان	باز وقت صبح آن اللهیان
از هزیمت رفته در دریای مرگ	در خزان آن صد هزاران شاخ و برگ
در گلستان نوحه کرده بر خضر	زاغ پوشیده سیه چون نوحه‌گر
مر عدم را کانچ خوردی باز ده	باز فرمان آید از سالار ده
از نبات و دارو و برگ و گیاه	آنچ خوردی وا ده ای مرگ سیاه
دم بدم در تو خزانست و بهار	ای برادر عقل یکدم با خود آر
پر ز غنچه و ورد و سرو و یاسمین	باغ دل را سبز و تر و تازه بین
ز انبهی گل نهان صحرا و کاخ	ز انبهی برگ پنهان گشته شاخ
بوی آن گلزار و سرو و سنبلست	این سخنهایی که از عقل کلست
جوش مل دیدی که آنجا مل نبود	بوی گل دیدی که آنجا گل نبود
می‌برد تا خلد و کوثر مر ترا	بو قلاووزست و رهبر مر ترا
شد ز بویی دیدهٔ یعقوب باز	بو دوای چشم باشد نورساز
بوی یوسف دیده را یاری کند	بوی بد مر دیده را تاری کند
همچو او با گریه و آشوب باش	تو که یوسف نیستی یعقوب باش
تا بیابی در تن کهنه نوی	بشنو این پند از حکیم غزنوی
چون نداری گرد بدخویی مگرد	ناز را رویی بباید همچو ورد
سخت باشد چشم نابینا و درد	زشت باشد روی نازیبا و ناز
جز نیاز و آه یعقوبی مکن	پیش یوسف نازش و خوبی مکن
در نیاز و فقر خود را مرده ساز	معنی مردن ز طوطی بد نیاز
همچو خویشت خوب و فرخنده کند	تا دم عیسی ترا زنده کند
خاک شو تا گل نمایی رنگ رنگ	از بهاران کی شود سرسبز سنگ
آزمون را یک زمانی خاک باش	سالها تو سنگ بودی دل‌خراش
بود چنگی مطربی با کر و فر	آن شنیدستی که در عهد عمر
یک طرب ز آواز خوبش صد شدی	بلبل از آواز او بی‌خود شدی
وز نوای او قیامت خاستی	مجلس و مجمع دمش آراستی
مردگان را جان در آرد در بدن	همچو اسرافیل کآوازش بفن
کز سماعش پر برستی فیل را	یار سایل بود اسرافیل را
جان دهد پوسیدهٔ صدساله را	سازد اسرافیل روزی ناله را
طالبان را زان حیات بی‌بهاست	انبیا را در درون هم نغمه‌هاست
کز ستمها گوش حس باشد نجس	نشنود آن نغمه‌ها را گوش حس
کو بود ز اسرار پریان اعجمی	نشنود نغمهٔ پری را آدمی
نغمهٔ دل برتر از هر دو دمست	گر چه هم نغمهٔ پری زین عالمست
هر دو در زندان این نادانیند	که پری و آدمی زندانیند
تستطیعوا تنفذوا را باز دان	معشر الجن سورهٔ رحمان بخوان
اولا گوید که ای اجزای لا	نغمه‌های اندرون اولیا
این خیال و وهم یکسو افکنید	هین ز لای نفی سرها بر زنید
جان باقیتان نرویید و نزاد	ای همه پوسیده در کون و فساد
جانها سر بر زنند از دخمه‌ها	گر بگویم شمه‌ای زان نغمه‌ها
لیک نقل آن به تو دستور نیست	گوش را نزدیک کن کان دور نیست
مرده را زیشان حیاتست و نما	هین که اسرافیل وقتند اولیا
بر جهد ز آوازشان اندر کفن	جان هر یک مرده‌ای از گور تن
زنده کردن کار آواز خداست	گوید این آواز ز آواها جداست
بانگ حق آمد همه بر خاستیم	ما بمردیم و بکلی کاستیم
آن دهد کو داد مریم را ز جیب	بانگ حق اندر حجاب و بی حجاب
باز گردید از عدم ز آواز دوست	ای فناتان نیست کرده زیر پوست
گرچه از حلقوم عبدالله بود	مطلق آن آواز خود از شه بود
من حواس و من رضا و خشم تو	گفته او را من زبان و چشم تو
سر توی چه جای صاحب‌سر توی	رو که بی یسمع و بی یبصر توی
من ترا باشم که کان الله له	چون شدی من کان لله از وله
هر چه گویم آفتاب روشنم	گه توی گویم ترا گاهی منم
حل شد آنجا مشکلات عالمی	هر کجا تابم ز مشکات دمی
از دم ما گردد آن ظلمت چو چاشت	ظلمتی را کآفتابش بر نداشت
دیگران را ز آدم اسما می‌گشود	آدمی را او بخویش اسما نمود
خواه از خم گیر می خواه از کدو	خواه ز آدم گیر نورش خواه ازو
نی چو تو شاد آن کدوی نیکبخت	کین کدو با خنب پیوستست سخت
والذی یبصر لمن وجهی رای	گفت طوبی من رآنی مصطفی
هر که دید آن را یقین آن شمع دید	چون چراغی نور شمعی را کشید
دیدن آخر لقای اصل شد	همچنین تا صد چراغ ار نقل شد
هیچ فرقی نیست خواه از شمع جان	خواه از نور پسین بستان تو آن
خواه بین نورش ز شمع غابرین	خواه بین نور از چراغ آخرین
اندرین ایام می‌آرد سبق	گفت پیغامبر که نفحتهای حق
در ربایید این چنین نفحات را	گوش و هش دارید این اوقات را
هر که را می‌خواست جان بخشید و رفت	نفحه آمد مر شما را دید و رفت
تا ازین هم وانمانی خواجه‌تاش	نفحهٔ دیگر رسید آگاه باش
جان مرده یافت از وی جنبشی	جان آتش یافت زو آتش کشی
مرده پوشید از بقای او قبا	جان ناری یافت از وی انطفا
همچو جنبشهای حیوان نیست این	تازگی و جنبش طوبیست این
زهره‌هاشان آب گردد در زمان	گر در افتد در زمین و آسمان
باز خوان فابین ان یحملنها	خود ز بیم این دم بی‌منتها
گرنه از بیمش دل که خون شدی	ورنه خود اشفقن منها چون بدی
لقمهٔ چندی درآمد ره ببست	دوش دیگر لون این می‌داد دست
وقت لقمانست ای لقمه برو	بهر لقمه گشته لقمانی گرو
از کف لقمان همی جویید خار	از هوای لقمهٔ این خارخار
لیکتان از حرص آن تمییز نیست	در کف او خار و سایه‌ش نیز نیست
زانک بس نان کور و بس نادیده‌ای	خار دان آن را که خرما دیده‌ای
پای جانش خستهٔ خاری چراست	جان لقمان که گلستان خداست
مصطفی‌زادی برین اشتر سوار	اشتر آمد این وجود خارخوار
کز نسیمش در تو صد گلزار رست	اشترا تنگ گلی بر پشت تست
تا چه گل چینی ز خار مردریگ	میل تو سوی مغیلانست و ریگ
چند گویی کین گلستان کو و کو	ای بگشته زین طلب از کو بکو
چشم تاریکست جولان چون کنی	پیش از آن کین خار پا بیرون کنی
در سر خاری همی گردد نهان	آدمی کو می‌نگنجد در جهان
کلمینی یا حمیرا کلمی	مصطفی آمد که سازد همدمی
تا ز نعل تو شود این کوه لعل	ای حمیرا اندر آتش نه تو نعل
نام تانیثش نهند این تازیان	این حمیرا لفظ تانیشست و جان
روح را با مرد و زن اشراک نیست	لیک از تانیث جان را باک نیست
این نی آن جانست کز خشک و ترست	از مؤنث وز مذکر برترست
یا گهی باشد چنین گاهی چنان	این نه آن جانست کافزاید ز نان
بی خوشی نبود خوشی ای مرتشی	خوش کننده‌ست و خوش و عین خوشی
کان شکر گاهی ز تو غایب شود	چون تو شیرین از شکر باشی بود
پس شکر کی از شکر باشد جدا	چون شکر گردی ز تاثیر وفا
عقل آنجا گم شود گم ای رفیق	عاشق از خود چون غذا یابد رحیق
گرچه بنماید که صاحب‌سر بود	عقل جزوی عشق را منکر بود
تا فرشته لا نشد آهرمنیست	زیرک و داناست اما نیست نیست
چون بحکم حال آیی لا بود	او بقول و فعل یار ما بود
چونک طوعا لا نشد کرها بسیست	لا بود چون او نشد از هست نیست
مصطفی گویان ارحنا یا بلال	جان کمالست و ندای او کمال
زان دمی کاندر دمیدم در دلت	ای بلال افراز بانگ سلسلت
هوش اهل آسمان بیهوش گشت	زان دمی کادم از آن مدهوش گشت
شد نمازش از شب تعریس فوت	مصطفی بی‌خویش شد زان خوب صوت
تا نماز صبحدم آمد بچاشت	سر از آن خواب مبارک بر نداشت
یافت جان پاک ایشان دستبوس	در شب تعریس پیش آن عروس
گر عروسش خوانده‌ام عیبی مگیر	عشق و جان هر دو نهانند و ستیر
گر همو مهلت بدادی یکدمی	از ملولی یار خامش کردمی
جز تقاضای قضای غیب نیست	لیک می‌گوید بگو هین عیب نیست
عیب کی بیند روان پاک غیب	عیب باشد کو نبیند جز که عیب
نی به نسبت با خداوند قبول	عیب شد نسبت به مخلوق جهول
چون به ما نسبت کنی کفر آفتست	کفر هم نسبت به خالق حکمتست
بر مثال چوب باشد در نبات	ور یکی عیبی بود با صد حیات
زانک آن هر دو چو جسم و جان خوشند	در ترازو هر دو را یکسان کشند
جسم پاکان عین جان افتاد صاف	پس بزرگان این نگفتند از گزاف
جمله جان مطلق آمد بی نشان	گفتشان و نفسشان و نقششان
چون زیاد از نرد او اسمست صرف	جان دشمن‌دارشان جسمست صرف
وین نمک اندر شد و کل پاک شد	آن به خاک اندر شد و کل خاک شد
زان حدیث با نمک او افصحست	آن نمک کز وی محمد املحست
با توند آن وارثان او بجو	این نمک باقیست از میراث او
پیش هستت جان پیش‌اندیش کو	پیش تو شسته ترا خود پیش کو
بستهٔ جسمی و محرومی ز جان	گر تو خود را پیش و پس داری گمان
بی‌جهتها ذات جان روشنست	زیر و بالا پیش و پس وصف تنست
تا نپنداری تو چون کوته‌نظر	برگشا از نور پاک شه نظر
ای عدم کو مر عدم را پیش و پس	که همینی در غم و شادی و بس
نه ازین باران از آن باران رب	روز بارانست می‌رو تا به شب
با جنازهٔ مردی از یاران برفت	مصطفی روزی به گورستان برفت
زیر خاک آن دانه‌اش را زنده کرد	خاک را در گور او آگنده کرد
دستها بر کرده‌اند از خاکدان	این درختانند همچون خاکیان
وانک گوشستش عبارت می‌کنند	سوی خلقان صد اشارت می‌کنند
از ضمیر خاک می‌گویند راز	با زبان سبز و با دست دراز
گشته طاووسان و بوده چون غراب	همچو بطان سر فرو برده بب
آن غرابان را خدا طاووس کرد	در زمستانشان اگر محبوس کرد
زنده‌شان کرد از بهار و داد برگ	در زمستانشان اگر چه داد مرگ
این چرا بندیم بر رب کریم	منکران گویند خود هست این قدیم
حق برویانید باغ و بوستان	کوری ایشان درون دوستان
آن گل از اسرار کل گویا بود	هر گلی کاندر درون بویا بود
گرد عالم می‌رود پرده‌دران	بوی ایشان رغم آنف منکران
یا چو نازک مغز در بانگ دهل	منکران همچون جعل زان بوی گل
چشم می‌دزدند ازین لمعان برق	خویشتن مشغول می‌سازند و غرق
چشم آن باشد که بیند مامنی	چشم می‌دزدند و آنجا چشم نی
سوی صدیقه شد و همراز گشت	چون ز گورستان پیمبر باز گشت
پیش آمد دست بر وی می‌نهاد	چشم صدیقه چو بر رویش فتاد
بر گریبان و بر و بازوی او	بر عمامه و روی او و موی او
گفت باران آمد امروز از سحاب	گفت پیغامبر چه می‌جویی شتاب
تر نمی‌یابم ز باران ای عجب	جامه‌هاات می‌بجویم در طلب
گفت کردم آن ردای تو خمار	گفت چه بر سر فکندی از ازار
چشم پاکت را خدا باران غیب	گفت بهر آن نمود ای پاک‌جیب
هست ابری دیگر و دیگر سما	نیست آن باران ازین ابر شما
آسمان و آفتابی دیگرست	غیب را ابری و آبی دیگرست
باقیان فی لبس من خلق جدید	ناید آن الا که بر خاصان پدید
هست باران از پی پژمردگی	هست باران از پی پروردگی
باغ را باران پاییزی چو تب	نفع باران بهاران بوالعجب
وین خزانی ناخوش و زردش کند	آن بهاری نازپروردش کند
بر تفاوت دان و سررشته بیاب	همچنین سرما و باد و آفتاب
در زیان و سود و در ربح و غبین	همچنین در غیب انواعست این
در دل و جان روید از وی سبزه‌زار	این دم ابدال باشد زان بهار
آید از انفاسشان در نیکبخت	فعل باران بهاری با درخت
عیب آن از باد جان‌افزا مدان	گر درخت خشک باشد در مکان
آنک جانی داشت بر جانش گزید	باد کار خویش کرد و بر وزید
تن مپوشانید یاران زینهار	گفت پیغامبر ز سرمای بهار
کان بهاران با درختان می‌کند	زانک با جان شما آن می‌کند
کان کند کو کرد با باغ و رزان	لیک بگریزید از سرد خزان
هم بر آن صورت قناعت کرده‌اند	راویان این را به ظاهر برده‌اند
کوه را دیده ندیده کان بکوه	بی‌خبر بودند از جان آن گروه
عقل و جان عین بهارست و بقاست	آن خزان نزد خدا نفس و هواست
کامل العقلی بجو اندر جهان	مر ترا عقلیست جزوی در نهان
عقل کل بر نفس چون غلی شود	جزو تو از کل او کلی شود
چون بهارست و حیات برگ و تاک	پس بتاویل این بود کانفاس پاک
تن مپوشان زانک دینت راست پشت	از حدیث اولیا نرم و درشت
تا ز گرم و سرد بجهی وز سعیر	گرم گوید سرد گوید خوش بگیر
مایهٔ صدق و یقین و بندگیست	گرم و سردش نوبهار زندگیست
زین جواهر بحر دل آگنده است	زان کزو بستان جانها زنده است
گر ز باغ دل خلالی کم شود	بر دل عاقل هزاران غم بود
حکمت باران امروزین چه بود	گفت صدیقه که ای زبدهٔ وجود
بهر تهدیدست و عدل کبریا	این ز بارانهای رحمت بود یا
یا ز پاییزی پر آفات بود	این از آن لطف بهاریات بود
کز مصیبت بر نژاد آدمست	گفت این از بهر تسکین غمست
بس خرابی در فتادی و کمی	گر بر آن آتش بماندی آدمی
حرصها بیرون شدی از مردمان	این جهان ویران شدی اندر زمان
هوشیاری این جهان را آفتست	استن این عالم ای جان غفلتست
غالب آید پست گردد این جهان	هوشیاری زان جهانست و چو آن
هوشیاری آب و این عالم وسخ	هوشیاری آفتاب و حرص یخ
تا نغرد در جهان حرص و حسد	زان جهان اندک ترشح می‌رسد
نه هنر ماند درین عالم نه عیب	گر ترشح بیشتر گردد ز غیب
سوی قصهٔ مرد مطرب باز رو	این ندارد حد سوی آغاز رو
رسته ز آوازش خیالات عجب	مطربی کز وی جهان شد پر طرب
وز صدایش هوش جان حیران شدی	از نوایش مرغ دل پران شدی
باز جانش از عجز پشه‌گیر شد	چون برآمد روزگار و پیر شد
ابروان بر چشم همچون پالدم	پشت او خم گشت همچون پشت خم
زشت و نزد کس نیرزیدی بلاش	گشت آواز لطیف جان‌فزاش
همچو آواز خر پیری شده	آن نوای رشک زهره آمده
یا کدامین سقف کان مفرش نشد	خود کدامین خوش که او ناخوش نشد
که بود از عکس دمشان نفخ صور	غیر آواز عزیزان در صدور
نیستی کین هستهامان هست ازوست	اندرونی کاندرونها مست ازوست
لذت الهام و وحی و راز او	کهربای فکر و هر آواز او
شد ز بی کسبی رهین یک رغیف	چونک مطرب پیرتر گشت و ضعیف
لطفها کردی خدایا با خسی	گفت عمر و مهلتم دادی بسی
باز نگرفتی ز من روزی نوال	معصیت ورزیده‌ام هفتاد سال
چنگ بهر تو زنم کان توم	نیست کسب امروز مهمان توم
سوی گورستان یثرب آه‌گو	چنگ را برداشت و شد الله‌جو
کو به نیکویی پذیرد قلبها	گفت خواهم از حق ابریشم‌بها
چنگ بالین کرد و بر گوری فتاد	چونک زد بسیار و گریان سر نهاد
چنگ و چنگی را رها کرد و بجست	خواب بردش مرغ جانش از حبس رست
در جهان ساده و صحرای جان	گشت آزاد از تن و رنج جهان
کاندرین جا گر بماندندی مرا	جان او آنجا سرایان ماجرا
مست این صحرا و غیبی لاله‌زار	خوش بدی جانم درین باغ و بهار
بی لب و دندان شکر می‌خوردمی	بی پر و بی پا سفر می‌کردمی
کردمی با ساکنان چرخ لاغ	ذکر و فکری فارغ از رنج دماغ
ورد و ریحان بی کفی می‌چیدمی	چشم بسته عالمی می‌دیدمی
عین ایوبی شراب و مغتسل	مرغ آبی غرق دریای عسل
پاک شد از رنجها چون نور شرق	که بدو ایوب از پا تا به فرق
در نگنجیدی درو زین نیم برخ	مثنوی در حجم گر بودی چو چرخ
کرد از تنگی دلم را شاخ شاخ	کان زمین و آسمان بس فراخ
از گشایش پر و بالم را گشود	وین جهانی کاندرین خوابم نمود
کم کسی یک لحظه‌ای آنجا بدی	این جهان و راهش ار پیدا بدی
چون ز پایت خار بیرون شد برو	امر می‌آمد که نه طامع مشو
در فضای رحمت و احسان او	مول مولی می‌زد آنجا جان او
تا که خویش از خواب نتوانست داشت	آن زمان حق بر عمر خوابی گماشت
این ز غیب افتاد بی مقصود نیست	در عجب افتاد کین معهود نیست
کامدش از حق ندا جانش شنید	سر نهاد و خواب بردش خواب دید
خود ندا آنست و این باقی صداست	آن ندایی کاصل هر بانگ و نواست
فهم کرده آن ندا بی‌گوش و لب	ترک و کرد و پارسی‌گو و عرب
فهم کردست آن ندا را چوب و سنگ	خود چه جای ترک و تاجیکست و زنگ
جوهر و اعراض می‌گردند هست	هر دمی از وی همی‌آید الست
آمدنشان از عدم باشد بلی	گر نمی‌آید بلی زیشان ولی
در بیانش قصه‌ای هش‌دار خوب	زانچ گفتم من ز فهم سنگ و چوب
ناله می‌زد همچو ارباب عقول	استن حنانه از هجر رسول
گفت جانم از فراقت گشت خون	گفت پیغامبر چه خواهی ای ستون
بر سر منبر تو مسند ساختی	مسندت من بودم از من تاختی
شرقی و غربی ز تو میوه چنند	گفت خواهی که ترا نخلی کنند
تا تر و تازه بمانی تا ابد	یا در آن عالم حقت سروی کند
بشنو ای غافل کم از چوبی مباش	گفت آن خواهم که دایم شد بقاش
تا چو مردم حشر گردد یوم دین	آن ستون را دفن کرد اندر زمین
از همه کار جهان بی کار ماند	تا بدانی هر که را یزدان بخواند
یافت بار آنجا و بیرون شد ز کار	هر که را باشد ز یزدان کار و بار
کی کند تصدیق او نالهٔ جماد	آنک او را نبود از اسرار داد
تا نگویندش که هست اهل نفاق	گوید آری نه ز دل بهر وفاق
در جهان رد گشته بودی این سخن	گر نیندی واقفان امر کن
افکندشان نیم وهمی در گمان	صد هزاران ز اهل تقلید و نشان
قایمست و جمله پر و بالشان	که بظن تقلید و استدلالشان
در فتند این جمله کوران سرنگون	شبهه‌ای انگیزد آن شیطان دون
پای چوبین سخت بی تمکین بود	پای استدلالیان چوبین بود
کز ثباتش کوه گردد خیره‌سر	غیر آن قطب زمان دیده‌ور
تا نیفتد سرنگون او بر حصا	پای نابینا عصا باشد عصا
اهل دین را کیست سلطان بصر	آن سواری کو سپه را شد ظفر
در پناه خلق روشن‌دیده‌اند	با عصا کوران اگر ره دیده‌اند
جمله کوران مرده‌اندی در جهان	گر نه بینایان بدندی و شهان
نه عمارت نه تجارتها و سود	نه ز کوران کشت آید نه درود
در شکستی چوب استدلالتان	گر نکردی رحمت و افضالتان
آن عصا که دادشان بینا جلیل	این عصا چه بود قیاسات و دلیل
آن عصا را خرد بشکن ای ضریر	چون عصا شد آلت جنگ و نفیر
آن عصا از خشم هم بر وی زدیت	او عصاتان داد تا پیش آمدیت
دیدبان را در میانه آورید	حلقهٔ کوران به چه کار اندرید
در نگر کادم چه‌ها دید از عصا	دامن او گیر کو دادت عصا
چون عصا شد مار و استن با خبر	معجزهٔ موسی و احمد را نگر
پنج نوبت می‌زنند از بهر دین	از عصا ماری و از استن حنین
کی بدی حاجت به چندین معجزه	گرنه نامعقول بودی این مزه
بی بیان معجزه بی جر و مد	هرچه معقولست عقلش می‌خورد
در دل هر مقبلی مقبول بین	این طریق بکر نامعقول بین
در جزایر در رمیدند از حسد	همچنان کز بیم آدم دیو و دد
سر کشیده منکران زیر گیا	هم ز بیم معجزات انبیا
در تسلس تا ندانی که کیند	تا به ناموس مسلمانی زیند
نقره می‌مالند و نام پادشاه	همچو قلابان بر آن نقد تباه
باطن آن همچو در نان تخم صرع	ظاهر الفاظشان توحید و شرع
دم زند دین حقش بر هم زند	فلسفی را زهره نه تا دم زند
هر چه گوید آن دو در فرمان او	دست و پای او جماد و جان او
دست و پاهاشان گواهی می‌دهند	با زبان گر چه تهمت می‌نهند
گفت ای احمد بگو این چیست زود	سنگها اندر کف بوجهل بود
چون خبر داری ز راز آسمان	گر رسولی چیست در مشتم نهان
یا بگویند آن که ما حقیم و راست	گفت چون خواهی بگویم آن چه‌هاست
گفت آری حق از آن قادرترست	گفت بوجهل این دوم نادرترست
در شهادت گفتن آمد بی درنگ	از میان مشت او هر پاره سنگ
گوهر احمد رسول الله سفت	لا اله گفت و الا الله گفت
زد ز خشم آن سنگها را بر زمین	چون شنید از سنگها بوجهل این
زانک عاجز گشت مطرب ز انتظار	باز گرد و حال مطرب گوش‌دار
بندهٔ ما را ز حاجت باز خر	بانگ آمد مر عمر را کای عمر
سوی گورستان تو رنجه کن قدم	بنده‌ای داریم خاص و محترم
هفتصد دینار در کف نه تمام	ای عمر بر جه ز بیت المال عام
این قدر بستان کنون معذور دار	پیش او بر کای تو ما را اختیار
خرج کن چون خرج شد اینجا بیا	این قدر از بهر ابریشم‌بها
تا میان را بهر این خدمت ببست	پس عمر زان هیبت آواز جست
در بغل همیان دوان در جست و جو	سوی گورستان عمر بنهاد رو
غیر آن پیر او ندید آنجا کسی	گرد گورستان دوانه شد بسی
مانده گشت و غیر آن پیر او ندید	گفت این نبود دگر باره دوید
صافی و شایسته و فرخنده‌ایست	گفت حق فرمود ما را بنده‌ایست
حبذا ای سر پنهان حبذا	پیر چنگی کی بود خاص خدا
همچو آن شیر شکاری گرد دشت	بار دیگر گرد گورستان بگشت
گفت در ظلمت دل روشن بسیست	چون یقین گشتش که غیر پیر نیست
بر عمر عطسه فتاد و پیر جست	آمد او با صد ادب آنجا نشست
عزم رفتن کرد و لرزیدن گرفت	مر عمر را دید ماند اندر شگفت
محتسب بر پیرکی چنگی فتاد	گفت در باطن خدایا از تو داد
دید او را شرمسار و روی‌زرد	چون نظر اندر رخ آن پیر کرد
کت بشارتها ز حق آورده‌ام	پس عمر گفتش مترس از من مرم
تا عمر را عاشق روی تو کرد	چند یزدان مدحت خوی تو کرد
تا بگوشت گویم از اقبال راز	پیش من بنشین و مهجوری مساز
چونی از رنج و غمان بی‌حدت	حق سلامت می‌کند می‌پرسدت
خرج کن این را و باز اینجا بیا	نک قراضهٔ چند ابریشم‌بها
دست می‌خایید و بر خود می‌طپید	پیر لرزان گشت چون این را شنید
بس که از شرم آب شد بیچاره پیر	بانگ می‌زد کای خدای بی‌نظیر
چنگ را زد بر زمین و خرد کرد	چون بسی بگریست و از حد رفت درد
ای مرا تو راه‌زن از شاه‌راه	گفت ای بوده حجابم از اله
ای ز تو رویم سیه پیش کمال	ای بخورده خون من هفتاد سال
رحم کن بر عمر رفته در جفا	ای خدای با عطای با وفا
کس نداند قیمت آن در جهان	داد حق عمری که هر روزی از آن
در دمیدم جمله را در زیر و بم	خرج کردم عمر خود را دم بدم
رفت از یادم دم تلخ فراق	آه کز یاد ره و پردهٔ عراق
خشک شد کشت دل من دل بمرد	وای کز تری زیر افکند خرد
کاروان بگذشت و بیگه شد نهار	وای کز آواز این بیست و چهار
داد خواهم نه ز کس زین دادخواه	ای خدا فریاد زین فریادخواه
زانک او از من بمن نزدیکتر	داد خود از کس نیابم جز مگر
پس ورا بینم چو این شد کم مرا	کین منی از وی رسد دم دم مرا
سوی او داری نه سوی خود نظر	همچو آن کو با تو باشد زرشمر
هست هم آثار هشیاری تو	پس عمر گفتش که این زاری تو
زانک هشیاری گناهی دیگرست	راه فانی گشته راهی دیگرست
ماضی و مستقبلت پردهٔ خدا	هست هشیاری ز یاد ما مضی
پر گره باشی ازین هر دو چو نی	آتش اندر زن بهر دو تا بکی
همنشین آن لب و آواز نیست	تا گره با نی بود همراز نیست
چون به خانه آمدی هم با خودی	چون بطوفی خود بطوفی مرتدی
توبهٔ تو از گناه تو بتر	ای خبرهات از خبرده بی‌خبر
کی کنی توبه ازین توبه بگو	ای تو از حال گذشته توبه‌جو
گاه گریهٔ زار را قبله زنی	گاه بانگ زیر را قبله کنی
جان پیر از اندرون بیدار شد	چونک فاروق آینهٔ اسرار شد
جانش رفت و جان دیگر زنده شد	همچو جان بی‌گریه و بی‌خنده شد
که برون شد از زمین و آسمان	حیرتی آمد درونش آن زمان
من نمی‌دانم تو می‌دانی بگو	جست و جویی از ورای جست و جو
غرقه گشته در جمال ذوالجلال	حال و قالی از ورای حال و قال
یا بجز دریا کسی بشناسدش	غرقه‌ای نه که خلاصی باشدش
گر تقاضا بر تقاضا نیستی	عقل جزو از کل گویا نیستی
موج آن دریا بدینجا می‌رسد	چون تقاضا بر تقاضا می‌رسد
پیر و حالش روی در پرده کشید	چونک قصهٔ حال پیر اینجا رسید
نیم گفته در دهان ما بماند	پیر دامن را ز گفت و گو فشاند
صد هزاران جان بشاید باختن	از پی این عیش و عشرت ساختن
همچو خورشید جهان جان‌باز باش	در شکار بیشهٔ جان باز باش
هر دمی تی می‌شود پر می‌کنند	جان‌فشان افتاد خورشید بلند
مر جهان کهنه را بنما نوی	جان فشان ای آفتاب معنوی
می‌رسد از غیب چون آب روان	در وجود آدمی جان و روان
دو فرشته خوش منادی می‌کنند	گفت پیغامبر که دایم بهر پند
هر درمشان را عوض ده صد هزار	کای خدایا منفقان را سیر دار
تو مده الا زیان اندر زیان	ای خدایا ممسکان را در جهان
مال حق را جز به امر حق مده	ای بسا امساک کز انفاق به
تا نباشی از عداد کافران	تا عوض یابی تو گنج بی‌کران
چیره گردد تیغشان بر مصطفی	کاشتران قربان همی‌کردند تا
امر حق را در نیابد هر دلی	امر حق را باز جو از واصلی
مال شه بر یاغیان او بذل کرد	چون غلام یاغیی کو عدل کرد
کان همه انفاقهاشان حسرتست	در نبی انذار اهل غفلتست
چه فزاید دوری و روی سیاه	عدل این یاغی و داداش نزد شاه
بودشان قربان به اومید قبول	سروران مکه در حرب رسول
در نماز اهد الصراط المستقیم	بهر اینمؤمنهمی‌گوید ز بیم
جان سپردن خود سخای عاشقست	آن درم دادن سخی را لایقست
جان دهی از بهر حق جانت دهند	نان دهی از بهر حق نانت دهند
برگ بی‌برگیش بخشد کردگار	گر بریزد برگهای این چنار
کی کند فضل الهت پای‌مال	گر نماند از جود در دست تو مال
لیکش اندر مزرعه باشد بهی	هر که کارد گردد انبارش تهی
اشپش و موش حوادث پاک خورد	وانک در انبار ماند و صرفه کرد
صورتت صفرست در معنیت جو	این جهان نفیست در اثبات جو
جان چون دریای شیرین را بخر	جان شور تلخ پیش تیغ بر
باری از من گوش کن این داستان	ور نمی‌دانی شدن زین آستان
کرده حاتم را غلام جود خویش	یک خلیفه بود در ایام پیش
فقر و حاجت از جهان بر داشته	رایت اکرام و داد افراشته
داد او از قاف تا قاف آمده	بحر و در از بخششش صاف آمده
مظهر بخشایش وهاب بود	در جهان خاک ابر و آب بود
سوی جودش قافله بر قافله	از عطااش بحر و کان در زلزله
رفته در عالم بجود آوازه‌اش	قبلهٔ حاجت در و دروازه‌اش
مانده از جود و سخااش در عجب	هم عجم هم روم هم ترک و عرب
زنده گشته هم عرب زو هم عجم	آب حیوان بود و دریای کرم
گفت و از حد برد گفت و گوی را	یک شب اعرابی زنی مر شوی را
جمله عالم در خوشی ما ناخوشیم	کین همه فقر و جفا ما می‌کشیم
کوزه‌مان نه آب‌مان از دیده اشک	نان‌مان نه نان خورش‌مان درد و رشک
شب نهالین و لحاف از ماهتاب	جامهٔ ما روز تاب آفتاب
دست سوی آسمان برداشته	قرص مه را قرص نان پنداشته
روز شب از روزی اندیشی ما	ننگ درویشان ز درویشی ما
بر مثال سامری از مردمان	خویش و بیگانه شده از ما رمان
مر مرا گوید خمش کن مرگ و جسک	گر بخواهم از کسی یک مشت نسک
در عرب تو همچو اندر خط خطا	مر عرب را فخر غزوست و عطا
ما به تیغ فقر بی سر گشته‌ایم	چه غزا ما بی‌غزا خود کشته‌ایم
مر مگس را در هوا رگ می‌زنیم	چه عطا ما بر گدایی می‌تنیم
شب بخسپد دلقش از تن بر کنم	گر کسی مهمان رسد گر من منم
میهمان محسنان باید شدن	بهر این گفتند دانایان بفن
کو ستاند حاصلت را از خسی	تو مرید و میهمان آن کسی
نور ندهد مر ترا تیره کند	نیست چیره چون ترا چیره کند
نور کی یابند از وی دیگران	چون ورا نوری نبود اندر قران
چه کشد در چشمها الا که یشم	همچو اعمش کو کند داروی چشم
هیچ مهمانی مبا مغرور ما	حال ما اینست در فقر و عنا
چشمها بگشا و اندر ما نگر	قحط ده سال ار ندیدی در صور
در دلش ظلمت زبانش شعشعی	ظاهر ما چون درون مدعی
دعویش افزون ز شیث و بوالبشر	از خدا بویی نه او را نه اثر
او همی‌گوید ز ابدالیم بیش	دیو ننموده ورا هم نقش خویش
تا گمان آید که هست او خود کسی	حرف درویشان بدزدیده بسی
ننگ دارد از درون او یزید	خرده گیرد در سخن بر بایزید
پیش او ننداخت حق یک استخوان	بی‌نوا از نان و خوان آسمان
نایب حقم خلیفه‌زاده‌ام	او ندا کرده که خوان بنهاده‌ام
تا خورید از خوان جودم سیر هیچ	الصلا ساده‌دلان پیچ پیچ
گرد آن در گشته فردا نارسان	سالها بر وعدهٔ فردا کسان
آشکارا گردد از بیش و کمی	دیر باید تا که سر آدمی
خانهٔ مارست و مور و اژدها	زیر دیوار بدن گنجست یا
عمر طالب رفت آگاهی چه سود	چونک پیدا گشت کو چیزی نبود
در حق او نافع آید آن دروغ	لیک نادر طالب آید کز فروغ
گرچه جان پنداشت و آن آمد جسد	او به قصد نیک خود جایی رسد
قبله نی و آن نماز او روا	چون تحری در دل شب قبله را
لیک ما را قحط نان بر ظاهرست	مدعی را قحط جان اندر سرست
بهر ناموس مزور جان کنیم	ما چرا چون مدعی پنهان کنیم
خود چه ماند از عمر افزون‌تر گذشت	شوی گفتش چند جویی دخل و کشت
زانک هر دو همچو سیلی بگذرد	عاقل اندر بیش و نقصان ننگرد
چون نمی‌پاید دمی از وی مگو	خواه صاف و خواه سیل تیره‌رو
می‌زید خوش‌عیش بی زیر و زبر	اندرین عالم هزاران جانور
بر درخت و برگ شب نا ساخته	شکر می‌گوید خدا را فاخته
کاعتماد رزق بر تست ای مجیب	حمد می‌گوید خدا را عندلیب
از همه مردار ببریده امید	باز دست شاه را کرده نوید
شد عیال الله و حق نعم المعیل	همچنین از پشه‌گیری تا به پیل
از بخار و گرد باد و بود ماست	این همه غمها که اندر سینه‌هاست
این چنین شد و آنچنان وسواس ماست	این غمان بیخ‌کن چون داس ماست
جزو مرگ از خود بران گر چاره‌ایست	دان که هر رنجی ز مردن پاره‌ایست
دان که کلش بر سرت خواهند ریخت	چون ز جزو مرگ نتوانی گریخت
دان که شیرین می‌کند کل را خدا	جزو مرگ ار گشت شیرین مر ترا
از رسولش رو مگردان ای فضول	دردها از مرگ می‌آید رسول
هر که او تن را پرستد جان نبرد	هر که شیرین می‌زید او تلخ مرد
آنک فربه‌تر مر آن را می‌کشند	گوسفندان را ز صحرا می‌کشند
چند گیری این فسانهٔ زر ز سر	شب گذشت و صبح آمد ای تمر
زر طلب گشتی خود اول زر بدی	تو جوان بودی و قانع‌تر بدی
وقت میوه پختنت فاسد شدی	رز بدی پر میوه چون کاسد شدی
چون رسن تابان نه واپس‌تر رود	میوه‌ات باید که شیرین‌تر شود
تا برآید کارها با مصلحت	جفت مایی جفت باید هم‌صفت
در دو جفت کفش و موزه در نگر	جفت باید بر مثال همدگر
هر دو جفتش کار ناید مر ترا	گر یکی کفش از دو تنگ آید به پا
جفت شیر بیشه دیدی هیچ گرگ	جفت در یک خرد وان دیگر بزرگ
آن یکی خالی و این پر مال مال	راست ناید بر شتر جفت جوال
تو چرا سوی شناعت می‌روی	من روم سوی قناعت دل‌قوی
زین نسق می‌گفت با زن تا بروز	مرد قانع از سر اخلاص و سوز
من فسون تو نخواهم خورد بیش	زن برو زد بانگ کای ناموس‌کیش
رو سخن از کبر و از نخوت مگو	ترهات از دعوی و دعوت مگو
کار و حال خود ببین و شرم‌دار	چند حرف طمطراق و کار بار
روز سرد و برف وانگه جامه تر	کبر زشت و از گدایان زشت‌تر
ای ترا خانه چو بیت العنکبوت	چند دعوی و دم و باد و بروت
از قناعتها تو نام آموختی	از قناعت کی تو جان افروختی
گنج را تو وا نمی‌دانی ز رنج	گفت پیغامبر قناعت چیست گنج
تو مزن لاف ای غم و رنج روان	این قناعت نیست جز گنج روان
جفت انصافم نیم جفت دغل	تو مخوانم جفت کمتر زن بغل
چون ملخ را در هوا رگ می‌زنی	چون قدم با میر و با بگ می‌زنی
چون نی اشکم تهی در نالشی	با سگان زین استخوان در چالشی
تا نگویم آنچ در رگهای تست	سوی من منگر بخواری سست سست
مر من کم‌عقل را چون دیده‌ای	عقل خود را از من افزون دیده‌ای
ای ز ننگ عقل تو بی‌عقل به	همچو گرگ غافل اندر ما مجه
آن نه عقلست آن که مار و کزدمست	چونک عقل تو عقیلهٔ مردمست
فضل و عقل تو ز ما کوتاه باد	خصم ظلم و مکر تو الله باد
مارگیر و ماری ای ننگ عرب	هم تو ماری هم فسون‌گر این عجب
همچو برف از درد و غم بگداختی	زاغ اگر زشتی خود بشناختی
او فسون بر مار و مار افسون برو	مرد افسونگر بخواند چون عدو
کی فسون مار را گشتی شکار	گر نبودی دام او افسون مار
در نیابد آن زمان افسون مار	مرد افسون‌گر ز حرص کسب و کار
آن خود دیدی فسون من ببین	مار گوید ای فسون‌گر هین و هین
تا کنی رسوای شور و شر مرا	تو به نام حق فریبی مر مرا
نام حق را دام کردی وای تو	نام حقم بست نی آن رای تو
من به نام حق سپردم جان و تن	نام حق بستاند از تو داد من
یا که همچون من به زندانت برد	یا به زخم من رگ جانت برد
خواند بر شوی جوان طومارها	زن ازین گونه خشن گفتارها
فقر فخر آمد مرا بر سر مزن	گفت ای زن تو زنی یا بوالحزن
کل بود او کز کله سازد پناه	مال و زر سر را بود همچون کلاه
چون کلاهش رفت خوشتر آیدش	آنک زلف جعد و رعنا باشدش
پس برهنه به که پوشیده نظر	مرد حق باشد بمانند بصر
بر کند از بنده جامهٔ عیب‌پوش	وقت عرضه کردن آن برده‌فروش
بل بجامه خدعه‌ای با وی کند	ور بود عیبی برهنه‌ش کی کند
از برهنه کردن او از تو رمد	گوید ای شرمنده است از نیک و بد
خواجه را مالست و مالش عیب‌پوش	خواجه در عیبست غرقه تا به گوش
گشت دلها را طمعها جامعی	کز طمع عیبش نبیند طامعی
ره نیابد کالهٔ او در دکان	ور گدا گوید سخن چون زر کان
سوی درویشی بمنگر سست سست	کار درویشی ورای فهم تست
روزیی دارند ژرف از ذوالجلال	زانک درویشان ورای ملک و مال
کی کنند استم‌گری بر بی‌دلان	حق تعالی عادلست و عادلان
وین دگر را بر سر آتش نهند	آن یکی را نعمت و کالا دهند
بر خدا و خالق هر دو جهان	آتشش سوزا که دارد این گمان
نه هزاران عز پنهانست و ناز	فقر فخری از گزافست و مجاز
یارگیر و مارگیرم خواندی	از غضب بر من لقبها راندی
تاش از سر کوفتن نبود ضرار	گر بگیرم برکنم دندان مار
من عدو را می‌کنم زین علم دوست	زانک آن دندان عدو جان اوست
این طمع را کرده‌ام من سرنگون	از طمع هرگز نخوانم من فسون
از قناعت در دل من عالمیست	حاش لله طمع من از خلق نیست
زان فرود آ تا نماند آن گمان	بر سر امرودبن بینی چنان
خانه را گردنده بینی و آن توی	چون که بر گردی تو سرگشته شوی
زشت نقشی کز بنی‌هاشم شکفت	دید احمد را ابوجهل و بگفت
راست گفتی گرچه کار افزاستی	گفت احمد مر ورا که راستی
نی ز شرقی نی ز غربی خوش بتاب	دید صدیقش بگفت ای آفتاب
ای رهیده تو ز دنیای نه چیز	گفت احمد راست گفتی ای عزیز
راست‌گو گفتی دو ضدگو را چرا	حاضران گفتند ای صدر الوری
ترک و هندو در من آن بیند که هست	گفت من آیینه‌ام مصقول دست
زین تحری زنانه برتر آ	ای زن ار طماع می‌بینی مرا
کو طمع آنجا که آن نعمت بود	آن طمع را ماند و رحمت بود
تا به فقر اندر غنا بینی دوتو	امتحان کن فقر را روزی دو تو
زانک در فقرست عز ذوالجلال	صبر کن با فقر و بگذار این ملال
از قناعت غرق بحر انگبین	سرکه مفروش و هزاران جان ببین
همچو گل آغشته اندر گلشکر	صد هزاران جان تلخی‌کش نگر
تا ز جانم شرح دل پیدا شدی	ای دریغا مر ترا گنجا بدی
بی کشنده خوش نمی‌گردد روان	این سخن شیرست در پستان جان
واعظ ار مرده بود گوینده شد	مستمع چون تشنه و جوینده شد
صدزبان گردد به گفتن گنگ و لال	مستمع چون تازه آمد بی‌ملال
پرده در پنهان شوند اهل حرم	چونک نامحرم در آید از درم
برگشایند آن ستیران روی‌بند	ور در آید محرمی دور از گزند
از برای دیدهٔ بینا کنند	هرچه را خوب و خوش و زیبا کنند
از برای گوش بی‌حس اصم	کی بود آواز چنگ و زیر و بم
بهر حس کرد و پی اخشم نکرد	مشک را بیهوده حق خوش‌دم نکرد
در میان بس نار و نور افراخته‌ست	حق زمین و آسمان بر ساخته‌ست
آسمان را مسکن افلاکیان	این زمین را از برای خاکیان
مشتری هر مکان پیدا بود	مرد سفلی دشمن بالا بود
خویشتن را بهر کور آراستی	ای ستیره هیچ تو بر خاستی
روزی تو چون نباشد چون کنم	گر جهان را پر در مکنون کنم
ور نمی‌گویی به ترک من بگو	ترک جنگ و ره‌زنی ای زن بگو
کین دلم از صلحها هم می‌رمد	مر مرا چه جای جنگ نیک و بد
که همین دم ترک خان و مان کنم	گر خمش گردی و گر نه آن کنم
گشت گریان گریه خود دام زنست	زن چو دید او را که تند و توسنست
از تو من اومید دیگر داشتم	گفت از تو کی چنین پنداشتم
گفت من خاک شماام نی ستی	زن در آمد ازطریق نیستی
حکم و فرمان جملگی فرمان تست	جسم و جان و هرچه هستم آن تست
بهر خویشم نیست آن بهر تو است	گر ز درویشی دلم از صبر جست
من نمی‌خواهم که باشی بی‌نوا	تو مرا در دردها بودی دوا
از برای تستم این ناله و حنین	جان تو کز بهر خویشم نیست این
هر نفس خواهد که میرد پیش تو	خویش من والله که بهر خویش تو
از ضمیر جان من واقف بدی	کاش جانت کش روان من فدا
هم ز جان بیزار گشتم هم ز تن	چون تو با من این چنین بودی بظن
تو چنینی با من ای جان را سکون	خاک را بر سیم و زر کردیم چون
زین قدر از من تبرا می‌کنی	تو که در جان و دلم جا می‌کنی
ای تبرای ترا جان عذرخواه	تو تبرا کن که هستت دستگاه
چون صنم بودم تو بودی چون شمن	یاد می‌کن آن زمانی را که من
هرچه گویی پخت گوید سوختست	بنده بر وفق تو دل افروختست
یا ترش‌با یا که شیرین می‌سزی	من سپاناخ تو با هرچم پزی
پیش حکمت از سر جان آمدم	کفر گفتم نک بایمان آمدم
پیش تو گستاخ خر در تاختم	خوی شاهانهٔ ترا نشناختم
توبه کردم اعتراض انداختم	چون ز عفو تو چراغی ساختم
می‌کشم پیش تو گردن را بزن	می‌نهم پیش تو شمشیر و کفن
هر چه خواهی کن ولیکن این مکن	از فراق تلخ می‌گویی سخن
با تو بی من او شفیعی مستمر	در تو از من عذرخواهی هست سر
ز اعتماد او دل من جرم جست	عذر خواهم در درونت خلق تست
ای که خلقت به ز صد من انگبین	رحم کن پنهان ز خود ای خشمگین
در میانه گریه‌ای بر وی فتاد	زین نسق می‌گفت با لطف و گشاد
زو که بی گریه بد او خود دلربای	گریه چون از حد گذشت و های های
زد شراری در دل مرد وحید	شد از آن باران یکی برقی پدید
چون بود چون بندگی آغاز کرد	آنک بندهٔ روی خوبش بود مرد
چون شوی چون پیش تو گریان شود	آنک از کبرش دلت لرزان بود
چونک آید در نیاز او چون بود	آنک از نازش دل و جان خون بود
عذر ما چه بود چو او در عذر خاست	آنک در جور و جفااش دام ماست
زانچ حق آراست چون دانند جست	زین للناس حق آراستست
کی تواند آدم از حوا برید	چون پی یسکن الیهاش آفرید
هست در فرمان اسیر زال خویش	رستم زال ار بود وز حمزه بیش
کلمینی یا حمیرا می‌زدی	آنک عالم مست گفتش آمدی
زآتش او جوشد چو باشد در حجیب	آب غالب شد بر آتش از لهیب
نیست کرد آن آب را کردش هوا	چونک دیگی حایل آمد هر دو را
باطنا مغلوب و زن را طالبی	ظاهرا بر زن چو آب ار غالبی
مهر حیوان را کمست آن از کمیست	این چنین خاصیتی در آدمیست
غالب آید سخت و بر صاحب‌دلان	گفت پیغامبر که زن بر عاقلان
زانک ایشان تند و بس خیره روند	باز بر زن جاهلان چیره شوند
زانک حیوانیست غالب بر نهاد	کم بودشان رقت و لطف و وداد
خشم و شهوت وصف حیوانی بود	مهر و رقت وصف انسانی بود
خالقست آن گوییا مخلوق نیست	پرتو حقست آن معشوق نیست
کز عوانی ساعت مردن عوان	مرد زان گفتن پیشمان شد چنان
بر سر جان من لگدها چون زدم	گفت خصم جان جان چون آمدم
تا نداند عقل ما پا را ز سر	چون قضا آید فرو پوشد بصر
پرده بدریده گریبان می‌درد	چون قضا بگذشت خود را می‌خورد
گر بدم کافر مسلمان می‌شوم	مرد گفت ای زن پیشمان می‌شوم
بر مکن یکبارگیم از بیخ و بن	من گنه‌کار توم رحمی بکن
چونک عذر آرد مسلمان می‌شود	کافر پیر ار پشیمان می‌شود
عاشق او هم وجود و هم عدم	حضرت پر رحمتست و پر کرم
مس و نقره بندهٔ آن کیمیا	کفر و ایمان عاشق آن کبریا
ظاهر آن ره دارد و این بی‌رهی	موسی و فرعون معنی را رهی
نیمشب فرعون هم گریان بده	روز موسی پیش حق نالان شده
ورنه غل باشد کی گوید من منم	کین چه غلست ای خدا بر گردنم
مر مرا زان هم مکدر کرده‌ای	زانک موسی را منور کرده‌ای
ماه جانم را سیه‌رو کرده‌ای	زانک موسی را تو مه‌رو کرده‌ای
چون خسوف آمد چه باشد چاره‌ام	بهتر از ماهی نبود استاره‌ام
مه گرفت و خلق پنگان می‌زنند	نوبتم گر رب و سلطان می‌زنند
ماه را زان زخمه رسوا می‌کنند	می‌زنند آن طاس و غوغا می‌کنند
زخم طاس آن ربی الاعلای من	من که فرعونم ز خلق ای وای من
می‌شکافد شاخ را در بیشه‌ات	خواجه‌تاشانیم اما تیشه‌ات
شاخ دیگر را معطل می‌کند	باز شاخی را موصل می‌کند
هیچ شاخ از دست تیشه جست نی	شاخ را بر تیشه دستی هست نی
از کرم کن این کژیها را تو راست	حق آن قدرت که آن تیشه تراست
من نه دریا ربناام جمله شب	باز با خود گفته فرعون ای عجب
چون به موسی می‌رسم چون می‌شوم	در نهان خاکی و موزون می‌شوم
پیش آتش چون سیه‌رو می‌شود	رنگ زر قلب ده‌تو می‌شود
لحظه‌ای مغزم کند یک لحظه پوست	نه که قلب و قالبم در حکم اوست
زرد گردم چونک گوید زشت باش	سبز گردم چونک گوید کشت باش
خود چه باشد غیر این کار اله	لحظه‌ای ماهم کند یک دم سیاه
می‌دویم اندر مکان و لامکان	پیش چوگانهای حکم کن فکان
موسیی با موسیی در جنگ شد	چونک بی‌رنگی اسیر رنگ شد
موسی و فرعون دارند آشتی	چون به بی‌رنگی رسی کان داشتی
رنگ کی خالی بود از قیل و قال	گر ترا آید برین نکته سئوال
رنگ با بی‌رنگ چون در جنگ خاست	این عجب کین رنگ از بی‌رنگ خاست
عاقبت با آب ضد چون میشود	اصل روغن ز آب افزون می‌شود
آب با روغن چرا ضد گشته‌اند	چونک روغن را ز آب اسرشته‌اند
هر دو در جنگند و اندر ماجرا	چون گل از خارست و خار از گل چرا
همچو جنگ خر فروشان صنعتست	یا نه جنگست این برای حکمتست
گنج باید جست این ویرانیست	یا نه اینست و نه آن حیرانیست
زان توهم گنج را گم می‌کنی	آنچ تو گنجش توهم می‌کنی
گنج نبود در عمارت جایها	چون عمارت دان تو وهم و رایها
نیست را از هستها ننگی بود	در عمارت هستی و جنگی بود
بلک نیست آن هست را واداد کرد	نه که هست از نیستی فریاد کرد
بلک او از تو گریزانست بیست	تو مگو که من گریزانم ز نیست
وز درون می‌راندت با چوب رد	ظاهرا می‌خواندت او سوی خود
نفرت فرعون می‌دان از کلیم	نعلهای بازگونه‌ست ای سلیم
کآسمان بیضه زمین چون زرده است	چون حکیمک اعتقادی کرده است
در میان این محیط آسمان	گفت سایل چون بماند این خاکدان
نه باسفل می‌رود نه بر علا	همچو قندیلی معلق در هوا
از جهات شش بماند اندر هوا	آن حکیمش گفت کز جذب سما
درمیان ماند آهنی آویخته	چون ز مغناطیس قبهٔ ریخته
کی کشد در خود زمین تیره را	آن دگر گفت آسمان با صفا
زان بماند اندر میان عاصفات	بلک دفعش می‌کند از شش جهات
جان فرعونان بماند اندر ضلال	پس ز دفع خاطر اهل کمال
مانده‌اند این بی‌رهان بی این و آن	پس ز دفع این جهان و آن جهان
دان که دارند از وجود تو ملال	سر کشی از بندگان ذوالجلال
کاه هستی ترا شیدا کنند	کهربا دارند چون پیدا کنند
زود تسلیم ترا طغیان کنند	کهربای خویش چون پنهان کنند
کو اسیر و سغبهٔ انسانیست	آنچنان که مرتبهٔ حیوانیست
سغبه چون حیوان شناسش ای کیا	مرتبهٔ انسان به دست اولیا
جمله عالم را بخوان قل یا عباد	بندهٔ خود خواند احمد در رشاد
می‌کشاند هر طرف در حکم مر	عقل تو همچون شتربان تو شتر
بر مثال اشتران تا انتها	عقل عقلند اولیا و عقلها
یک قلاووزست جان صد هزار	اندریشان بنگر آخر ز اعتبار
دیده‌ای کان دیده بیند آفتاب	چه قلاووز و چه اشتربان بیاب
منتظر موقوف خورشیدست و روز	یک جهان در شب بمانده میخ‌دوز
شیر نر در پوستین بره‌ای	اینت خورشیدی نهان در ذره‌ای
پا برین که هین منه با اشتباه	اینت دریایی نهان در زیر کاه
رحمت حقست بهر رهنمون	اشتباهی و گمانی را درون
فرد بود آن رهنمایش در نهان	هر پیمبر فرد آمد در جهان
کرد خود را در کهین نقشی نورد	عالک کبری بقدرت سحر کرد
کی ضعیفست آن که با شه شد حریف	ابلهانش فرد دیدند و ضعیف
وای آنکو عاقبت‌اندیش نیست	ابلهان گفتند مردی بیش نیست
پی بریدندش ز جهل آن قوم مر	ناقهٔ صالح بصورت بد شتر
نان کور و آب کور ایشان بدند	از برای آب چون خصمش شدند
آب حق را داشتند از حق دریغ	ناقة الله آب خورد از جوی و میغ
شد کمینی در هلاک طالحان	ناقهٔ صالح چو جسم صالحان
ناقةالله و سقیاها چه کرد	تا بر آن امت ز حکم مرگ و درد
خونبهای اشتری شهری درست	شحنهٔ قهر خدا زیشان بجست
روح اندر وصل و تن در فاقه است	روح همچون صالح و تن ناقه است
زخم بر ناقه بود بر ذات نیست	روح صالح قابل آفات نیست
نور یزدان سغبهٔ کفار نیست	روح صالح قابل آزار نیست
تاش آزارند و بینند امتحان	حق از آن پیوست با جسمی نهان
آب این خم متصل با آب جوست	بی‌خبر کزار این آزار اوست
تا که گردد جمله عالم را پناه	زان تعلق کرد با جسمی اله
تا شوی با روح صالح خواجه‌تاش	ناقهٔ جسم ولی را بنده باش
بعد سه روز از خدا نقمت رسد	گفت صالح چونک کردید این حسد
آفتی آید که دارد سه نشان	بعد سه روز دگر از جانستان
رنگ رنگ مختلف اندر نظر	رنگ روی جمله‌تان گردد دگر
در دوم رو سرخ همچون ارغوان	روز اول رویتان چون زعفران
بعد از آن اندر رسد قهر اله	در سوم گردد همه روها سیاه
کرهٔ ناقه به سوی که دوید	گر نشان خواهید از من زین وعید
ورنه خود مرغ امید از دام جست	گر توانیدش گرفتن چاره هست
رفت در کهسارها شد ناپدید	کس نتانست اندر آن کره رسید
صورت اومید را گردن زدست	گفت دیدیت آن قضا معلن شدست
که بجا آرید ز احسان و برش	کرهٔ ناقه چه باشد خاطرش
ورنه نومیدیت و ساعد را گزان	گر بجا آید دلش رستید از آن
چشم بنهادند و آن را منتظر	چون شنیدند این وعید منکدر
می‌زدند از ناامیدی آه سرد	روز اول روی خود دیدند زرد
نوبت اومید و توبه گشت گم	سرخ شد روی همه روز دوم
حکم صالح راست شد بی ملحمه	شد سیه روز سیم روی همه
همچو مرغان در دو زانو آمدند	چون همه در ناامیدی سر زدند
شرح این زانو زدن را جاثمین	در نبی آورد جبریل امین
وز چنین زانو زدن بیمت کنند	زانو آن دم زن که تعلیمت کنند
قهر آمد نیست کرد آن شهر را	منتظر گشتند زخم قهر را
شهر دید اندر میان دود و نفت	صالح از خلوت بسوی شهر رفت
نوحه پیدا نوحه‌گویان ناپدید	ناله از اجزای ایشان می‌شنید
اشک‌ریزان جانشان چون ژاله‌ها	ز استخوانهاشان شنید او ناله‌ها
نوحه بر نوحه‌گران آغاز کرد	صالح آن بشنید و گریه ساز کرد
وز شما من پیش حق بگریسته	گفت ای قومی به باطل زیسته
پندشان ده بس نماند از دورشان	حق بگفته صبر کن بر جورشان
شیر پند از مهر جوشد وز صفا	من بگفته پند شد بند از جفا
شیر پند افسرد در رگهای من	بس که کردید از جفا بر جای من
بر سر آن زخمها مرهم نهم	حق مرا گفته ترا لطفی دهم
روفته از خاطرم جور شما	صاف کرده حق دلم را چون سما
گفته امثال و سخنها چون شکر	در نصیحت من شده بار دگر
شیر و شهدی با سخن آمیخته	شیر تازه از شکر انگیخته
زانک زهرستان بدیت از بیخ و بن	در شما چون زهر گشته آن سخن
غم شما بودیت ای قوم حرون	چون شوم غمگین که غم شد سرنگون
ریش سر چون شد کسی مو بر کند	هیچ کس بر مرگ غم نوحه کند
نوحه‌ات را می‌نیرزند آن نفر	رو بخود کرد و بگفت ای نوحه‌گر
کیف آسی خلف قوم ظالمین	کژ مخوان ای راست‌خوانندهٔ مبین
رحمتی بی‌علتی در وی بتافت	باز اندر چشم و دل او گریه یافت
قطره‌ای بی‌علت از دریای جود	قطره می‌بارید و حیران گشته بود
بر چنان افسوسیان شاید گریست	عقل او می‌گفت کین گریه ز چیست
بر سپاه کینه‌توز بد نشان	بر چه می‌گریی بگو بر فعلشان
بر زبان زهر همچون مارشان	بر دل تاریک پر زنگارشان
بر دهان و چشم کزدم خانه‌شان	بر دم و دندان سگسارانه‌شان
شکر کن چون کرد حق محبوسشان	بر ستیز و تسخر و افسوسشان
مهرشان کژ صلحشان کژ خشم کژ	دستشان کژ پایشان کژ چشم کژ
پا نهاده بر سر این پیر عقل	از پی تقلید و معقولات نقل
از ریای چشم و گوش همدگر	پیرخر نه جمله گشته پیر خر
تا نمایدشان سقر پروردگان	از بهشت آورد یزدان بندگان
در میانشان برزخ لایبغیان	اهل نار و خلد را بین همدکان
در میانشان کوه قاف انگیخته	اهل نار و اهل نور آمیخته
در میانشان صد بیابان و رباط	همچو در کان خاک و زر کرد اختلاط
مختلط چون میهمان یک‌شبه	همچنانک عقد در در و شبه
طعم شیرین رنگ روشن چون قمر	بحر را نیمیش شیرین چون شکر
طعم تلخ و رنگ مظلم همچو قار	نیم دیگر تلخ همچون زهر مار
بر مثال آب دریا موج موج	هر دو بر هم می‌زنند از تحت و اوج
اختلاط جانها در صلح و جنگ	صورت بر هم زدن از جسم تنگ
کینه‌ها از سینه‌ها بر می‌کند	موجهای صلح بر هم می‌زند
مهرها را می‌کند زیر و زبر	موجهای جنگ بر شکل دگر
زانک اصل مهرها باشد رشد	مهر تلخان را به شیرین می‌کشد
تلخ با شیرین کجا اندر خورد	قهر شیرین را به تلخی می‌برد
از دریچهٔ عاقبت دانند دید	تلخ و شیرین زین نظر ناید پدید
چشم آخربین غرورست و خطاست	چشم آخربین تواند دید راست
لیک زهر اندر شکر مضمر بود	ای بسا شیرین که چون شکر بود
و آن دگر چون بر لب و دندان زدش	آنک زیرکتر ببو بشناسدش
گرچه نعره می‌زند شیطان کلوا	پس لبش ردش کند پیش از گلو
و آن دگر را در بدن رسوا کند	و آن دگر را در گلو پیدا کند
ذوق آن زخم جگردوزش دهد	وان دگر را در حدث سوزش دهد
وان دگر را بعد مرگ از قعر گور	وان دگر را بعد ایام و شهور
لابد آن پیدا شود یوم النشور	ور دهندش مهلت اندر قعر گور
مهلتی پیداست از دور زمان	هر نبات و شکری را در جهان
لعل یابد رنگ و رخشانی و تاب	سالها باید که اندر آفتاب
باز تا سالی گل احمر رسد	باز تره در دو ماه اندر رسد
سورة الانعام در ذکر اجل	بهر این فرمود حق عز و جل
آب حیوانست خوردی نوش باد	این شنیدی مو بمویت گوش باد
روح نو بین در تن حرف کهن	آب حیوان خوان مخوان این را سخن
همچو جان او سخت پیدا و دقیق	نکتهٔ دیگر تو بشنو ای رفیق
از تصاریف خدایی خوش‌گوار	در مقامی هست هم این زهر مار
در مقامی کفر و در جایی روا	در مقامی زهر و در جایی دوا
چون بدینجا در رسد درمان بود	گرچه آنجا او گزند جان بود
چون به انگوری رسد شیرین و نیک	آب در غوره ترش باشد ولیک
در مقام سرکگی نعم الادام	باز در خم او شود تلخ و حرام
ور خورد طالب سیه‌هوشی شود	گر ولی زهری خورد نوشی شود
که مده غیر مرا این ملک دست	رب هب لی از سلیمان آمدست
این حسد را ماند اما آن نبود	تو مکن با غیر من این لطف و جود
سر من بعدی ز بخل او مدان	نکتهٔ لا ینبغی می‌خوان بجان
موبمو ملک جهان بد بیم سر	بلک اندر ملک دید او صد خطر
امتحانی نیست ما را مثل این	بیم سر با بیم سر با بیم دین
بگذرد زین صد هزاران رنگ و بو	پس سلیمان همتی باید که او
موج آن ملکش فرو می‌بست دم	با چنان قوت که او را بود هم
بر همه شاهان عالم رحم کرد	چون برو بنشست زین اندوه گرد
با کمالی ده که دادی مر مرا	شد شفیع و گفت این ملک و لوا
او سلیمانست وانکس هم منم	هرکه را بدهی و بکنی آن کرم
خود معی چه بود منم بی‌مدعی	او نباشد بعدی او باشد معی
باز می‌گردم به قصهٔ مرد و زن	شرح این فرضست گفتن لیک من
باز می‌جوید درون مخلصی	ماجرای مرد و زن را مخلصی
آن مثال نفس خود می‌دان و عقل	ماجرای مرد و زن افتاد نقل
نیک بایستست بهر نیک و بد	این زن و مردی که نفسست و خرد
روز و شب در جنگ و اندر ماجرا	وین دو بایسته درین خاکی‌سرا
یعنی آب رو و نان و خوان و جاه	زن همی‌خواهد حویج خانگاه
گاه خاکی گاه جوید سروری	نفس همچون زن پی چاره‌گری
در دماغش جز غم الله نیست	عقل خود زین فکرها آگاه نیست
صورت قصه شنو اکنون تمام	گرچه سر قصه این دانه‌ست و دام
خلق عالم عاطل و باطل بدی	گر بیان معنوی کافی شدی
صورت روزه و نمازت نیستی	گر محبت فکرت و معنیستی
نیست اندر دوستی الا صور	هدیه‌های دوستان با همدگر
بر محبتهای مضمر در خفا	تا گواهی داده باشد هدیه‌ها
بر محبتهای سر ای ارجمند	زانک احسانهای ظاهر شاهدند
مست گاهی از می و گاهی ز دوغ	شاهدت گه راست باشد گه دروغ
های هوی و سرگرانیها کند	دوغ خورده مستیی پیدا کند
تا گمان آید که او مست ولاست	آن مرایی در صیام و در صلاست
تا نشان باشد بر آنچ مضمرست	حاصل افعال برونی دیگرست
تا شناسیم آن نشان کژ ز راست	یا رب این تمییز ده ما را بخواست
آنک حس ینظر بنور الله بود	حس را تمییز دانی چون شود
همچو خویشی کز محبت مخبرست	ور اثر نبود سبب هم مظهرست
مر اثر را یا سببها را غلام	نبود آنک نور حقش شد امام
زفت گردد وز اثر فارغ کند	یا محبت در درون شعله زند
چون محبت نور خود زد بر سپهر	حاجتش نبود پی اعلام مهر
این سخن لیکن بجو تو والسلام	هست تفصیلات تا گردد تمام
صورت از معنی قریبست و بعید	گرچه شد معنی درین صورت پدید
چون بماهیت روی دورند سخت	در دلالت همچو آبند و درخت
شرح کن احوال آن دو ماه‌رو	ترک ماهیات و خاصیات گو
حکم داری تیغ برکش از غلاف	مرد گفت اکنون گذشتم از خلاف
در بد و نیک آمد آن ننگرم	هرچه گویی من ترا فرمان برم
چون محبم حب یعمی و یصم	در وجود تو شوم من منعدم
یا بحیلت کشف سرم می‌کنی	گفت زن آهنگ برم می‌کنی
کافرید از خاک آدم را صفی	گفت والله عالم السر الخفی
هر چه در الواح و در ارواح بود	در سه گز قالب که دادش وا نمود
درس کرد از علم الاسماء خویش	تا ابد هرچه بود او پیش پیش
قدس دیگر یافت از تقدیس او	تا ملک بی‌خود شد از تدریس او
در گشاد آسمانهاشان نبود	آن گشادیشان کز آدم رو نمود
تنگ آمد عرصهٔ هفت آسمان	در فراخی عرصهٔ آن پاک جان
من نگنجم هیچ در بالا و پست	گفت پیغامبر که حق فرموده است
من نگنجم این یقین دان ای عزیز	در زمین و آسمان و عرش نیز
گر مرا جویی در آن دلها طلب	در دل مؤمن بگنجم ای عجب
جنة من رویتی یا متقی	گفت ادخل فی عبادی تلتقی
چون بدید آن را برفت از جای خویش	عرش با آن نور با پهنای خویش
لیک صورت کیست چون معنی رسید	خود بزرگی عرش باشد بس مدید
الفتی می‌بود بر روی زمین	هر ملک می‌گفت ما را پیش ازین
زان تعلق ما عجب می‌داشتیم	تخم خدمت بر زمین می‌کاشتیم
چون سرشت ما بدست از آسمان	کین تعلق چیست با این خاکمان
چون تواند نور با ظلمات زیست	الف ما انوار با ظلمات چیست
زانک جسمت را زمین بد تار و پود	آدما آن الف از بوی تو بود
نور پاکت را درینجا یافتند	جسم خاکت را ازینجا بافتند
پیش پیش از خاک آن می‌تافتست	این که جان ما ز روحت یافتست
غافل از گنجی که در وی بد دفین	در زمین بودیم و غافل از زمین
تلخ شد ما را از آن تحویل کام	چون سفر فرمود ما را زان مقام
که به جای ما کی آید ای خدا	تا که حجتها همی گفتیم ما
می‌فروشی بهر قال و قیل را	نور این تسبیح و این تهلیل را
که بگویید ازطریق انبساط	حکم حق گسترد بهر ما بساط
همچو طفلان یگانه با پدر	هرچه آید بر زبانتان بی‌حذر
رحمت من بر غضب هم سابقست	زانک این دمها چه گر نالایقست
در تو بنهم داعیهٔ اشکال و شک	از پی اظهار این سبق ای ملک
منکر حلمم نیارد دم زدن	تا بگویی و نگیرم بر تو من
هر نفس زاید در افتد در فنا	صد پدر صد مادر اندر حلم ما
کف رود آید ولی دریا بجاست	حلم ایشان کف بحر حلم ماست
نیست الا کف کف کف کف	خود چه گویم پیش آن در این صدف
کامتحانی نیست این گفت و نه لاف	حق آن کف حق آن دریای صاف
حق آنکس که بدو دارم رجوع	از سر مهر و صفا است و خضوع
امتحان را امتحان کن یک نفس	گر بپیشت امتحانست این هوس
امر کن تو هر چه بر وی قادرم	سر مپوشان تا پدید آید سرم
تا قبول آرم هر آنچ قابلم	دل مپوشان تا پدید آید دلم
درنگر تا جان من چه کاره است	چون کنم در دست من چه چاره است
عالمی زو روشنایی یافتست	گفت زن یک آفتابی تافتست
شهر بغدادست از وی چون بهار	نایب رحمان خلیفهٔ کردگار
سوی هر ادبیر تا کی می‌روی	گر بپیوندی بدان شه شه شوی
چون نظرشان کیمیایی خود کجاست	همنشینی با شهان چون کیمیاست
او ز یک تصدیق صدیق آمده	چشم احمد بر ابوبکری زده
بی بهانه سوی او من چون روم	گفت من شه را پذیرا چون شوم
هیچ پیشه راست شد بی‌آلتی	نسبتی باید مرا یا حیلتی
که مرض آمد به لیلی اندکی	همچو مجنونی که بشنید از یکی
ور بمانم از عیادت چون شوم	گفت آوه بی بهانه چون روم
کنت امشی نحو لیلی سابقا	لیتنی کنت طبیبا حاذقا
تا بود شرم‌اشکنی ما را نشان	قل تعالوا گفت حق ما را بدان
روزشان جولان و خوش حالت بدی	شب‌پران را گر نظر و آلت بدی
عین هر بی‌آلتی آلت شود	گفت چون شاه کرم میدان رود
کار در بی‌آلتی و پستی است	زانک آلت دعوی است و هستی است
تا نه من بی‌آلتی پیدا کنم	گفت کی بی‌آلتی سودا کنم
تا مرا رحمی کند شاه غنی	پس گواهی بایدم بر مفلسی
وا نما تا رحم آرد شاه شنگ	تو گواهی غیر گفت و گو و رنگ
نزد آن قاضی القضاة آن جرح شد	کین گواهی که ز گفت و رنگ بد
تا بتابد نور او بی قال او	صدق می‌خواهد گواه حال او
پاک برخیزی تو از مجهود خویش	گفت زن صدق آن بود کز بود خویش
ملکت و سرمایه و اسباب تو	آب بارانست ما را در سبو
هدیه ساز و پیش شاهنشاه شو	این سبوی آب را بردار و رو
در مفازه هیچ به زین آب نیست	گو که ما را غیر این اسباب نیست
این چنین آبش نباشد نادرست	گر خزینه‌ش پر متاع فاخرست
اندرو آب حواس شور ما	چیست آن کوزه تن محصور ما
در پذیر از فضل الله اشتری	ای خداوند این خم و کوزهٔ مرا
پاک دار این آب را از هر نجس	کوزه‌ای با پنج لولهٔ پنج حس
تا بگیرد کوزهٔ من خوی بحر	تا شود زین کوزه منفذ سوی بحر
پاک بیند باشدش شه مشتری	تا چو هدیه پیش سلطانش بری
پر شود از کوزهٔ من صد جهان	بی‌نهایت گردد آبش بعد از آن
گفت غضوا عن هوا ابصارکم	لوله‌ها بر بند و پر دارش ز خم
لایق چون او شهی اینست راست	ریش او پر باد کین هدیه کراست
هست جاری دجله‌ای همچون شکر	زن نمی‌دانست کانجا برگذر
پر ز کشتیها و شست ماهیان	در میان شهر چون دریا روان
حس تجری تحتها الانهار بین	رو بر سلطان و کار و بار بین
قطره‌ای باشد در آن نهر صفا	این چنین حسها و ادراکات ما
هین که این هدیه‌ست ما را سودمند	مرد گفت آری سبو را سر ببند
تا گشاید شه بهدیه روزه را	در نمد در دوز تو این کوزه را
جز رحیق و مایهٔ اذواق نیست	کین چنین اندر همه آفاق نیست
دایما پر علت‌اند و نیم‌کور	زانک ایشان ز آبهای تلخ و شور
او چه داند جای آب روشنش	مرغ کاب شور باشد مسکنش
تو چه دانی شط و جیحون و فرات	ای که اندر چشمهٔ شورست جاث
تو چه دانی محو و سکر و انبساط	ای تو نارسته ازین فانی رباط
پیش تو این نامها چون ابجدست	ور بدانی نقلت از اب و جدست
بر همه طفلان و معنی بس بعید	ابجد و هوز چه فاش است و پدید
در سفر شد می‌کشیدش روز و شب	پس سبو برداشت آن مرد عرب
هم کشیدش از بیابان تا به شهر	بر سبو لرزان بد از آفات دهر
رب سلم ورد کرده در نماز	زن مصلا باز کرده از نیاز
یا رب آن گوهر بدان دریا رسان	که نگه‌دار آب ما را از خسان
لیک گوهر را هزاران دشمنست	گرچه شویم آگهست و پر فنست
قطره‌ای زینست کاصل گوهرست	خود چه باشد گوهر آب کوثرست
وز غم مرد و گران‌باری او	از دعاهای زن و زاری او
برد تا دار الخلافه بی‌درنگ	سالم از دزدان و از آسیب سنگ
اهل حاجت گستریده دامها	دید درگاهی پر از انعامها
یافته زان در عطا و خلعتی	دم بدم هر سوی صاحب‌حاجتی
همچو خورشید و مطر نی چون بهشت	بهر گبر و مؤمن و زیبا و زشت
قوم دیگر منتظر بر خاسته	دید قومی درنظر آراسته
زنده گشته چون جهان از نفخ صور	خاص و عامه از سلیمان تا بمور
اهل معنی بحر معنی یافته	اهل صورت در جواهر بافته
وانک با همت چه با نعمت شده	آنک بی همت چه با همت شده
جود محتاج گدایان چون گدا	بانگ می‌آمد که ای طالب بیا
همچو خوبان کآینه جویند صاف	جود می‌جوید گدایان و ضعاف
روی احسان از گدا پیدا شود	روی خوبان ز آینه زیبا شود
بانگ کم زن ای محمد بر گدا	پس ازین فرمود حق در والضحی
دم بود بر روی آیینه زیان	چون گدا آیینهٔ جودست هان
و آن دگر بخشد گدایان را مزید	آن یکی جودش گدا آرد پدید
وانک با حقند جود مطلقند	پس گدایان آیت جود حقند
او برین در نیست نقش پرده‌ایست	وانک جز این دوست او خود مرده‌ایست
نقش سگ را تو مینداز استخوان	نقش درویشست او نه اهل نان
پیش نقش مرده‌ای کم نه طبق	فقر لقمه دارد او نه فقر حق
شکل ماهی لیک از دریا رمان	ماهی خاکی بود درویش نان
لوت نوشد او ننوشد از خدا	مرغ خانه‌ست او نه سیمرغ هوا
نیست جانش عاشق حسن و جمال	عاشق حقست او بهر نوال
ذات نبود وهم اسما و صفات	گر توهم می‌کند او عشق ذات
حق نزاییده‌ست او لم یولدست	وهم مخلوقست و مولود آمدست
کی بود از عاشقان ذوالمنن	عاشق تصویر و وهم خویشتن
آن مجاز او حقیقت‌کش شود	عاشق آن وهم اگر صادق بود
لیک می‌ترسم ز افهام کهن	شرح می‌خواهد بیان این سخن
صد خیال بد در آرد در فکر	فهمهای کهنهٔ کوته‌نظر
لقمهٔ هر مرغکی انجیر نیست	بر سماع راست هر کس چیر نیست
پرخیالی اعمیی بی‌دیده‌ای	خاصه مرغی مرده‌ای پوسیده‌ای
رنگ هندو را چه صابون و چه زاک	نقش ماهی را چه دریا و چه خاک
او ندارد از غم و شادی سبق	نقش اگر غمگین نگاری بر ورق
صورتش خندان و او زان بی‌نشان	صورتش غمگین و او فارغ از آن
پیش آن شادی و غم جز نقش نیست	وین غم و شادی که اندر دل حظیست
تا که ما را یاد آید راه راست	صورت غمگین نقش از بهر ماست
تا از آن صورت شود معنی درست	صورت خندان نقش از بهر تست
از برون جامه‌کن چون جامه‌هاست	نقشهایی کاندرین حمامهاست
جامه بیرون کن درآ ای هم‌نفس	تا برونی جامه‌ها بینی و بس
تن ز جان جامه ز تن آگاه نیست	زانک با جامه درون سو راه نیست
بر در دار الخلافه چون رسید	آن عرابی از بیابان بعید
بس گلاب لطف بر جیبش زدند	پس نقیبان پیش او باز آمدند
کار ایشان بد عطا پیش از سئوال	حاجت او فهمشان شد بی مقال
از کجایی چونی از راه و تعب	پس بدو گفتند یا وجه العرب
بی وجوهم چون پس پشتم نهید	گفت وجهم گر مرا وجهی دهید
فرتان خوشتر ز زر جعفری	ای که در روتان نشان مهتری
ای نثار دینتان دینارها	ای که یک دیدارتان دیدارها
بهر بخشش از بر شه آمده	ای همه ینظر بنور الله شده
بر سر مسهای اشخاص بشر	تا زنید آن کیمیاهای نظر
بر امید لطف سلطان آمدم	من غریبم از بیابان آمدم
ذره‌های ریگ هم جانها گرفت	بوی لطف او بیابانها گرفت
چون رسیدم مست دیدار آمدم	تا بدین جا بهر دینار آمدم
داد جان چون حسن نانبا را بدید	بهر نان شخصی سوی نانبا دوید
فرجهٔ او شد جمال باغبان	بهر فرجه شد یکی تا گلستان
آب حیوان از رخ یوسف چشید	همچو اعرابی که آب از چه کشید
آتشی دید او که از آتش برست	رفت موسی کآتش آرد او بدست
بردش آن جستن به چارم آسمان	جست عیسی تا رهد از دشمنان
تا وجودش خوشهٔ مردم شده	دام آدم خوشهٔ گندم شده
ساعد شه یابد و اقبال و فر	باز آید سوی دام از بهر خور
بر امید مرغ با لطف پدر	طفل شد مکتب پی کسب هنر
ماهگانه داده و بدری شده	پس ز مکتب آن یکی صدری شده
بهر قمع احمد و استیز دین	آمده عباس حرب از بهر کین
در خلافت او و فرزندان او	گشته دین را تا قیامت پشت و رو
صدر گشتم چون به دهلیز آمدم	من برین در طالب چیز آمدم
بوی نانم برد تا صدر جنان	آب آوردم به تحفه بهر نان
نان مرا اندر بهشتی در سرشت	نان برون راند آدمی را از بهشت
بی‌غرض گردم برین در چون فلک	رستم از آب و ز نان همچون ملک
غیر جسم و غیر جان عاشقان	بی‌غرض نبود بگردش در جهان
ماند از کل آنک شد مشتاق جزو	عاشقان کل نه عشاق جزو
زود معشوقش بکل خود رود	چونک جزوی عاشق جزوی شود
غرقه شد کف در ضعیفی در زد او	ریش گاو و بندهٔ غیر آمد او
کار خواجهٔ خود کند یا کار او	نیست حاکم تا کند تیمار او
فاسرق الدرة بدین شد منتقل	فازن بالحرة پی این شد مثل
بوی گل شد سوی گل او ماند خار	بنده سوی خواجه شد او ماند زار
سعی ضایع رنج باطل پای ریش	او بمانده دور از مطلوب خویش
سایه کی گردد ورا سرمایه‌ای	همچو صیادی که گیرد سایه‌ای
مرغ حیران گشته بر شاخ درخت	سایهٔ مرغی گرفته مرد سخت
اینت باطل اینت پوسیده سبب	کین مدمغ بر کی می‌خندد عجب
خار می‌خور خار مقرون گلست	ور تو گویی جزو پیوستهٔ کلست
ورنه خود باطل بدی بعث رسل	جز ز یک رو نیست پیوسته به کل
پس چه پیوندندشان چون یک تنند	چون رسولان از پی پیوستنند
روز بیگه شد حکایت کن تمام	این سخن پایان ندارد ای غلام
تخم خدمت رادر آن حضرت بکاشت	آن سبوی آب را در پیش داشت
سایل شه را ز حاجت وا خرید	گفت این هدیه بدان سلطان برید
ز آب بارانی که جمع آمد بگو	آب شیرین و سبوی سبز و نو
لیک پذرفتند آن را همچو جان	خنده می‌آمد نقیبان را از آن
کرده بود اندر همه ارکان اثر	زانک لطف شاه خوب با خبر
چرخ اخضر خاک را خضرا کند	خوی شاهان در رعیت جا کند
آب از لوله روان در گوله‌ها	شه چو حوضی دان حشم چون لوله‌ها
هر یکی آبی دهد خوش ذوقناک	چونک آب جمله از حوضیست پاک
هر یکی لوله همان آرد پدید	ور در آن حوض آب شورست و پلید
خوض کن در معنی این حرف خوض	زانک پیوستست هر لوله به حوض
چون اثر کردست اندر کل تن	لطف شاهنشاه جان بی‌وطن
چون همه تن را در آرد در ادب	لطف عقل خوش‌نهاد خوش‌نسب
چون در آرد کل تن را در جنون	عشق شنگ بی‌قرار بی سکون
سنگ‌ریزه‌ش جمله در و گوهرست	لطف آب بحر کو چون کوثرست
جان شاگردان بدان موصوف شد	هر هنر که استا بدان معروف شد
خواند آن شاگرد چست با حصول	پیش استاد اصولی هم اصول
فقه خواند نه اصول اندر بیان	پیش استاد فقیه آن فقه‌خوان
جان شاگردش ازو نحوی شود	پیش استادی که او نحوی بود
جان شاگردش ازو محو شهست	باز استادی که او محو رهست
دانش فقرست ساز راه و برگ	زین همه انواع دانش روز مرگ
رو به کشتیبان نهاد آن خودپرست	آن یکی نحوی به کشتی در نشست
گفت نیم عمر تو شد در فنا	گفت هیچ از نحو خواندی گفت لا
لیک آن دم کرد خامش از جواب	دل‌شکسته گشت کشتیبان ز تاب
گفت کشتیبان بدان نحوی بلند	باد کشتی را به گردابی فکند
گفت نی ای خوش‌جواب خوب‌رو	هیچ دانی آشنا کردن بگو
زانک کشتی غرق این گردابهاست	گفت کل عمرت ای نحوی فناست
گر تو محوی بی‌خطر در آب ران	محو می‌باید نه نحو اینجا بدان
ور بود زنده ز دریا کی رهد	آب دریا مرده را بر سر نهد
بحر اسرارت نهد بر فرق سر	چون بمردی تو ز اوصاف بشر
این زمان چون خر برین یخ مانده‌ای	ای که خلقان را تو خر می‌خوانده‌ای
نک فنای این جهان بین وین زمان	گر تو علامه زمانی در جهان
تا شما را نحو محو آموختیم	مرد نحوی را از آن در دوختیم
در کم آمد یابی ای یار شگرف	فقه فقه و نحو نحو و صرف صرف
وان خلیفه دجلهٔ علم خداست	آن سبوی آب دانشهای ماست
گرنه خر دانیم خود را ما خریم	ما سبوها پر به دجله می‌بریم
کو ز دجله غافل و بس دور بود	باری اعرابی بدان معذور بود
او نبردی آن سبو را جا بجا	گر ز دجله با خبر بودی چو ما
آن سبو را بر سر سنگی زدی	بلک از دجله چو واقف آمدی
آن سبو را پر ز زر کرد و مزید	چون خلیفه دید و احوالش شنید
داد بخششها و خلعتهای خاص	آن عرب را کرد از فاقه خلاص
چونک واگردد سوی دجله‌ش برید	کین سبو پر زر به دست او دهید
از ره دجله‌ش بود نزدیکتر	از ره خشک آمدست و از سفر
سجده می‌کرد از حیا و می‌خمید	چون به کشتی در نشست و دجله دید
وان عجب‌تر کو ستد آن آب را	کای عجب لطف این شه وهاب را
آنچنان نقد دغل را زود زود	چون پذیرفت از من آن دریای جود
کو بود از علم و خوبی تا بسر	کل عالم را سبو دان ای پسر
کان نمی‌گنجد ز پری زیر پوست	قطره‌ای از دجلهٔ خوبی اوست
خاک را تابان‌تر از افلاک کرد	گنج مخفی بد ز پری چاک کرد
خاک را سلطان اطلس‌پوش کرد	گنج مخفی بد ز پری جوش کرد
آن سبو را او فنا کردی فنا	ور بدیدی شاخی از دجلهٔ خدا
بی‌خودانه بر سبو سنگی زدند	آنک دیدندش همیشه بی خودند
وان شکستت خود درستی آمده	ای ز غیرت بر سبو سنگی زده
صد درستی زین شکست انگیخته	خم شکسته آب ازو ناریخته
عقل جزوی را نموده این محال	جزو جزو خم برقصست و بحال
خوش ببین والله اعلم بالصواب	نه سبو پیدا درین حالت نه آب
پر فکرت زن که شهبازت کنند	چون در معنی زنی بازت کنند
زانک گل‌خواری ترا گل شد چو نان	پر فکرت شد گل‌آلود و گران
تا نمانی همچو گل اندر زمین	نان گلست و گوشت کمتر خور ازین
تند و بد پیوند و بدرگ می‌شوی	چون گرسنه می‌شوی سگ می‌شوی
بی‌خبر بی پا چو دیواری شدی	چون شدی تو سیر مرداری شدی
چون کنی در راه شیران خوش‌تگی	پس دمی مردار و دیگر دم سگی
کمترک انداز سگ را استخوان	آلت اشکار خود جز سگ مدان
کی سوی صید و شکار خوش دود	زانک سگ چون سیر شد سرکش شود
تا بدان درگاه و آن دولت رسید	آن عرب را بی‌نوایی می‌کشید
در حق آن بی‌نوای بی‌پناه	در حکایت گفته‌ایم احسان شاه
از دهانش می‌جهد در کوی عشق	هر چه گوید مرد عاشق بوی عشق
بوی فقر آید از آن خوش دمدمه	گر بگوید فقه فقر آید همه
آید از گفت شکش بوی یقین	ور بگوید کفر دارد بوی دین
اصل صاف آن فرع را آراستست	کف کژ کز بهر صدقی خاستست
همچو دشنام لب معشوق دان	آن کفش را صافی و محقوق دان
خوش ز بهر عارض محبوب او	گشته آن دشنام نامطلوب او
ای کژی که راست را آراستی	گر بگوید کژ نماید راستی
طعم قند آید نه نان چون می‌مزی	از شکر گر شکل نانی می‌پزی
کی هلد آن را برای هر شمن	ور بیابد مؤمنی زرین وثن
صورت عاریتش را بشکند	بلک گیرد اندر آتش افکند
زانک صورت مانعست و راه‌زن	تا نماند بر ذهب شکل وثن
نقش بت بر نقد زر عاریتست	ذات زرش داد ربانیتست
وز صداع هر مگس مگذار روز	بهر کیکی تو گلیمی را مسوز
صورتش بگذار و در معنی نگر	بت‌پرستی چون بمانی در صور
خواه هندو خواه ترک و یا عرب	مرد حجی همره حاجی طلب
بنگر اندر عزم و در آهنگ او	منگر اندر نقش و اندر رنگ او
تو سپیدش خوان که همرنگ توست	گر سیاهست او هم‌آهنگ توست
همچو فکر عاشقان بی پا و سر	این حکایت گفته شد زیر و زبر
پا ندارد با ابد بودست خویش	سر ندارد چون ز ازل بودست پیش
هم سرست و پا و هم بی هر دوان	بلک چون آبست هر قطره از آن
نقد حال ما و تست این خوش ببین	حاش لله این حکایت نیست هین
هرچ آن ماضیست لا یذکر بود	زانک صوفی با کر و با فر بود
جمله ما یؤفک عنه من افک	هم عرب ما هم سبو ما هم ملک
این دو ظلمانی و منکر عقل شمع	عقل را شو دان و زن این نفس و طمع
زانک کل را گونه‌گونه جزوهاست	بشنو اکنون اصل انکار از چه خاست
نی چو بوی گل که باشد جزو گل	جزو کل نی جزوها نسبت به کل
بانگ قمری جزو آن بلبل بود	لطف سبزه جزو لطف گل بود
تشنگان را کی توانم داد آب	گر شوم مشغول اشکال و جواب
صبر کن الصبر مفتاح الفرج	گر تو اشکالی بکلی و حرج
فکر شیر و گور و دلها بیشه‌ها	احتما کن احتما ز اندیشه‌ها
زانک خاریدن فزونی گرست	احتماها بر دواها سرورست
احتما کن قوت جانت ببین	احتما اصل دوا آمد یقین
تا که از زر سازمت من گوش‌وار	قابل این گفته‌ها شو گوش‌وار
تا به ماه و تا ثریا بر شوی	حلقه در گوش مه زرگر شوی
مختلف جانند تا یا از الف	اولا بشنو که خلق مختلف
گرچه از یک رو ز سر تا پا یکیست	در حروف مختلف شور و شکیست
از یکی رو هزل و از یک روی جد	از یکی رو ضد و یک رو متحد
عرض او خواهد که با زیب و فرست	پس قیامت روز عرض اکبرست
روز عرضش نوبت رسواییست	هر که چون هندوی بدسوداییست
او نخواهد جز شبی همچون نقاب	چون ندارد روی همچون آفتاب
شد بهاران دشمن اسرار او	برگ یک گل چون ندارد خار او
پس بهار او را دو چشم روشنست	وانک سر تا پا گلست و سوسنست
تا زند پهلوی خود با گلستان	خار بی‌معنی خزان خواهد خزان
تا نبینی رنگ آن و زنگ این	تا بپوشد حسن آن و ننگ این
یک نماید سنگ و یاقوت زکات	پس خزان او را بهارست و حیات
لیک دید یک به از دید جهان	باغبان هم داند آن را در خزان
هر ستاره بر فلک جزو مهست	خود جهان آن یک کس است او ابلهست
مژده مژده نک همی آید بهار	پس همی‌گویند هر نقش و نگار
کی کنند آن میوه‌ها پیدا گره	تا بود تابان شکوفه چون زره
چونک تن بشکست جان سر بر زند	چون شکوفه ریخت میوه سر کند
آن شکوفه مژده میوه نعمتش	میوه معنی و شکوفه صورتش
چونک آن کم شد شد این اندر مزید	چون شکوفه ریخت میوه شد پدید
ناشکسته خوشه‌ها کی می‌دهد	تا که نان نشکست قوت کی دهد
کی شود خود صحت‌افزا ادویه	تا هلیله نشکند با ادویه
یک دو کاغذ بر فزا در وصف پیر	ای ضیاء الحق حسام الدین بگیر
لیک بی خورشید ما را نور نیست	گرچه جسم نازکت را زور نیست
لیک سرخیل دلی سررشته‌ای	گرچه مصباح و زجاجه گشته‌ای
درهای عقد دل ز انعام تست	چون سر رشته به دست و کام تست
پیر را بگزین و عین راه دان	بر نویس احوال پیر راه‌دان
خلق مانند شبند و پیر ماه	پیر تابستان و خلقان تیر ماه
کو ز حق پیرست نه از ایام پیر	کرده‌ام بخت جوان را نام پیر
با چنان در یتیم انباز نیست	او چنان پیرست کش آغاز نیست
خاصه آن خمری که باشد من لدن	خود قوی‌تر می‌شود خمر کهن
هست بس پر آفت و خوف و خطر	پیر را بگزین که بی پیر این سفر
بی قلاوز اندر آن آشفته‌ای	آن رهی که بارها تو رفته‌ای
هین مرو تنها ز رهبر سر مپیچ	پس رهی را که ندیدستی تو هیچ
پس ترا سرگشته دارد بانگ غول	گر نباشد سایهٔ او بر تو گول
از تو داهی‌تر درین ره بس بدند	غولت از ره افکند اندر گزند
که چه شان کرد آن بلیس بدروان	از نبی بشنو ضلال ره‌روان
بردشان و کردشان ادبیر و عور	صد هزاران ساله راه از جاده دور
عبرتی گیر و مران خر سویشان	استخوانهاشان ببین و مویشان
سوی ره‌بانان و ره‌دانان خوش	گردن خر گیر و سوی راه کش
زانک عشق اوست سوی سبزه‌زار	هین مهل خر را و دست از وی مدار
او رود فرسنگها سوی حشیش	گر یکی دم تو به غفلت وا هلیش
ای که بس خر بنده را کرد او تلف	دشمن راهست خر مست علف
عکس آن کن خود بود آن راه راست	گر ندانی ره هر آنچ خر بخواست
ان من لم یعصهن تالف	شاوروهن و آنگه خالفوا
چون یضلک عن سبیل الله اوست	با هوا و آرزو کم باش دوست
هیچ چیزی همچو سایهٔ همرهان	این هوا را نشکند اندر جهان
شیر حقی پهلوان پردلی	گفت پیغامبر علی را کای علی
اندر آ در سایهٔ نخل امید	لیک بر شیری مکن هم اعتماد
کش نداند برد از ره ناقلی	اندر آ در سایهٔ آن عاقلی
روح او سیمرغ بس عالی‌طواف	ظل او اندر زمین چون کوه قاف
هیچ آن را مقطع و غایت مجو	گر بگویم تا قیامت نعت او
فهم کن والله اعلم بالصواب	در بشر روپوش کردست آفتاب
بر گزین تو سایهٔ خاص اله	یا علی از جملهٔ طاعات راه
خویشتن را مخلصی انگیختند	هر کسی در طاعتی بگریختند
تا رهی زان دشمن پنهان‌ستیز	تو برو در سایهٔ عاقل گریز
سبق یابی بر هر آن سابق که هست	از همه طاعات اینت بهترست
همچو موسی زیر حکم خضر رو	چون گرفتت پیر هین تسلیم شو
تا نگوید خضر رو هذا فراق	صبر کن بر کار خضری بی نفاق
گرچه طفلی را کشد تو مو مکن	گرچه کشتی بشکند تو دم مزن
تا ید الله فوق ایدیهم براند	دست او را حق چو دست خویش خواند
زنده چه بود جان پاینده‌ش کند	دست حق میراندش زنده‌ش کند
هم به عون همت پیران رسید	هرکه تنها نادرا این ره برید
دست او جز قبضه الله نیست	دست پیر از غایبان کوتاه نیست
حاضران از غایبان لا شک به‌اند	غایبان را چون چنین خلعت دهند
پیش مهمان تا چه نعمتها نهند	غایبان را چون نواله می‌دهند
تا کسی کو هست بیرون سوی در	کو کسی کو پیش شه بندد کمر
سست و ریزیده چو آب و گل مباش	چون گزیدی پیر نازک‌دل مباش
پس کجا بی‌صیقل آیینه شوی	ور بهر زخمی تو پر کینه شوی
در طریق و عادت قزوینیان	این حکایت بشنو از صاحب بیان
از سر سوزن کبودیها زنند	بر تن و دست و کتفها بی‌گزند
که کبودم زن بکن شیرینیی	سوی دلاکی بشد قزوینیی
گفت بر زن صورت شیر ژیان	گفت چه صورت زنم ای پهلوان
جهد کن رنگ کبودی سیر زن	طالعم شیرست نقش شیر زن
گفت بر شانه گهم زن آن رقم	گفت بر چه موضعت صورت زنم
درد آن در شانه‌گه مسکن گرفت	چونک او سوزن فرو بردن گرفت
مر مرا کشتی چه صورت می‌زنی	پهلوان در ناله آمد کای سنی
گفت از چه عضو کردی ابتدا	گفت آخر شیر فرمودی مرا
گفت دم بگذار ای دو دیده‌ام	گفت از دمگاه آغازیده‌ام
دمگه او دمگهم محکم گرفت	از دم و دمگاه شیرم دم گرفت
که دلم سستی گرفت از زخم گاز	شیر بی‌دم باش گو ای شیرساز
بی‌محابا و مواسایی و رحم	جانب دیگر گرفت آن شخص زخم
گفت این گوشست ای مرد نکو	بانگ کرد او کین چه اندامست ازو
گوش را بگذار و کوته کن گلیم	گفت تا گوشش نباشد ای حکیم
باز قزوینی فغان را ساز کرد	جانب دیگر خلش آغاز کرد
گفت اینست اشکم شیر ای عزیز	کین سوم جانب چه اندامست نیز
گشت افزون درد کم زن زخمها	گفت تا اشکم نباشد شیر را
تا بدیر انگشت در دندان بماند	خیره شد دلاک و پس حیران بماند
گفت در عالم کسی را این فتاد	بر زمین زد سوزن از خشم اوستاد
این‌چنین شیری خدا خود نافرید	شیر بی‌دم و سر و اشکم کی دید
تا رهی از نیش نفس گبر خویش	ای برادر صبر کن بر درد نیش
چرخ و مهر و ماهشان آرد سجود	کان گروهی که رهیدند از وجود
مر ورا فرمان برد خورشید و ابر	هر که مرد اندر تن او نفس گبر
آفتاب او را نیارد سوختن	چون دلش آموخت شمع افروختن
ذکر تزاور کذی عن کهفهم	گفت حق در آفتاب منتجم
پیش جزوی کو سوی کل می‌رود	خار جمله لطف چون گل می‌شود
خویشتن را خوار و خاکی داشتن	چیست تعظیم خدا افراشتن
خویشتن را پیش واحد سوختن	چیست توحید خدا آموختن
هستی همچون شب خود را بسوز	گر همی‌خواهی که بفروزی چو روز
همچو مس در کیمیا اندر گداز	هستیت در هست آن هستی‌نواز
هست این جمله خرابی از دو هست	در من و سخت کردستی دو دست
رفته بودند از طلب در کوهسار	شیر و گرگ و روبهی بهر شکار
سخت بر بندند بار قیدها	تا به پشت همدگر بر صیدها
صیدها گیرند بسیار و شگرف	هر سه با هم اندر آن صحرای ژرف
لیک کرد اکرام و همراهی نمود	گرچه زیشان شیر نر را ننگ بود
لیک همره شد جماعت رحمتست	این چنین شه را ز لشکر زحمتست
او میان اختران بهر سخاست	این چنین مه را ز اختر ننگهاست
گرچه رایی نیست رایش را ندید	امر شاورهم پیمبر را رسید
نه از آن که جو چو زر جوهر شدست	در ترازو جو رفیق زر شدست
مدتی سگ حارس درگه شدست	روح قالب را کنون همره شدست
در رکاب شیر با فر و شکوه	چونک رفتند این جماعت سوی کوه
یافتند و کار ایشان پیش رفت	گاو کوهی و بز و خرگوش زفت
کم نیاید روز و شب او را کباب	هر که باشد در پی شیر حراب
کشته و مجروح و اندر خون کشان	چون ز که در پیشه آوردندشان
که رود قسمت به عدل خسروان	گرگ و روبه را طمع بود اندر آن
شیر دانست آن طمعها را سند	عکس طمع هر دوشان بر شیر زد
او بداند هر چه اندیشد ضمیر	هر که باشد شیر اسرار و امیر
دل ز اندیشهٔ بدی در پیش او	هین نگه دار ای دل اندیشه‌خو
در رخت خندد برای روی‌پوش	داند و خر را همی‌راند خموش
وا نگفت و داشت آن دم پاسشان	شیر چون دانست آن وسواسشان
مر شما را ای خسیسان گدا	لیک با خود گفت بنمایم سزا
ظنتان اینست در اعطای من	مر شما را بس نیامد رای من
از عطاهای جهان‌آرای من	ای عقول و رایتان از رای من
چون سگالش اوش بخشید و خبر	نقش با نقاش چه سگالد دگر
مر شما را بود ننگان زمن	این چنین ظن خسیسانه بمن
گر نبرم سر بود عین خطا	ظانین بالله ظن السؤ را
تا بماند در جهان این داستان	وا رهانم چرخ را از ننگتان
بر تبسمهای شیر ایمن مباش	شیر با این فکر می‌زد خنده فاش
کرد ما را مست و مغرور و خلق	مال دنیا شد تبسمهای حق
کان تبسم دام خود را بر کند	فقر و رنجوری بهستت ای سند
معدلت را نو کن ای گرگ کهن	گفت شیر ای گرگ این را بخش کن
تا پدید آید که تو چه گوهری	نایب من باش در قسمت‌گری
آن بزرگ و تو بزرگ و زفت و چست	گفت ای شه گاو وحشی بخش تست
روبها خرگوش بستان بی غلط	بز مرا که بز میانه‌ست و وسط
چونک من باشم تو گویی ما و تو	شیر گفت ای گرگ چون گفتی بگو
پیش چون من شیر بی مثل و ندید	گرگ خود چه سگ بود کو خویش دید
پیشش آمد پنجه زد او را درید	گفت پیش آ ای خری کو خود خرید
در سیاست پوستش از سر کشید	چون ندیدش مغز و تدبیر رشید
این چنین جان را بباید زار مرد	گفت چون دید منت ز خود نبرد
فضل آمد مر ترا گردن زدن	چون نبودی فانی اندر پیش من
چون نه‌ای در وجه او هستی مجو	کل شیء هالک جز وجه او
کل شیء هالک نبود جزا	هر که اندر وجه ما باشد فنا
هر که در الاست او فانی نگشت	زانک در الاست او از لا گذشت
رد بابست او و بر لا می‌تند	هر که بر در او من و ما می‌زند
گفت یارش کیستی ای معتمد	آن یکی آمد در یاری بزد
بر چنین خوانی مقام خام نیست	گفت من گفتش برو هنگام نیست
کی پزد کی وا رهاند از نفاق	خام را جز آتش هجر و فراق
در فراق دوست سوزید از شرر	رفت آن مسکین و سالی در سفر
باز گرد خانهٔ همباز گشت	پخته گشت آن سوخته پس باز گشت
تا بنجهد بی‌ادب لفظی ز لب	حلقه زد بر در بصد ترس و ادب
گفت بر در هم توی ای دلستان	بانگ زد یارش که بر در کیست آن
نیست گنجایی دو من را در سرا	گفت اکنون چون منی ای من در آ
چونک یکتایی درین سوزن در آ	نیست سوزن را سر رشتهٔ دوتا
نیست در خور با جمل سم الخیاط	رشته را با سوزن آمد ارتباط
جز بمقراض ریاضات و عمل	کی شود باریک هستی جمل
کو بود بر هر محالی کن فکان	دست حق باید مر آن را ای فلان
هر حرون از بیم او ساکن شود	هر محال از دست او ممکن شود
زنده گردد از فسون آن عزیز	اکمه و ابرص چه باشد مرده نیز
در کف ایجاد او مضطر بود	و آن عدم کز مرده مرده‌تر بود
مر ورا بی کار و بی‌فعلی مدان	کل یوم هو فی شان بخوان
کو سه لشکر را کند این سو روان	کمترین کاریش هر روزست آن
بهر آن تا در رحم روید نبات	لشکری ز اصلاب سوی امهات
تا ز نر و ماده پر گردد جهان	لشکری ز ارحام سوی خاکدان
تا ببیند هر کسی حسن عمل	لشکری از خاک زان سوی اجل
سوی آن دو یار پاک پاک‌باز	این سخن پایان ندارد هین بتاز
نی مخالف چون گل و خار چمن	گفت یارش کاندر آ ای جمله من
گر دوتا بینی حروف کاف و نون	رشته یکتا شد غلط کم شو کنون
تا کشاند مر عدم را در خطوب	کاف و نون همچون کمند آمد جذوب
گرچه یکتا باشد آن دو در اثر	پس دوتا باید کمند اندر صور
همچو مقراض دو تا یکتا برد	گر دو پا گر چار پا ره را برد
هست در ظاهر خلافی زان و زین	آن دو همبازان گازر را ببین
وان دگر همباز خشکش می‌کند	آن یکی کرباس را در آب زد
گوییا ز استیزه ضد بر می‌تند	باز او آن خشک را تر می‌کند
یک‌دل و یک‌کار باشد در رضا	لیک این دو ضد استیزه‌نما
لیک تا حق می‌برد جمله یکیست	هر نبی و هر ولی را ملکیست
سنگهای آسیا را آب برد	چونک جمع مستمع را خواب برد
رفتنش در آسیا بهر شماست	رفتن این آب فوق آسیاست
آب را در جوی اصلی باز راند	چون شما را حاجت طاحون نماند
ورنه خود آن نطق را جویی جداست	ناطقه سوی دهان تعلیم راست
تحتها الانهار تا گلزارها	می‌رود بی بانگ و بی تکرارها
کاندرو بی‌حرف می‌روید کلام	ای خدا جان را تو بنما آن مقام
سوی عرصهٔ دور و پنهای عدم	تا که سازد جان پاک از سر قدم
وین خیال و هست یابد زو نوا	عرصه‌ای بس با گشاد و با فضا
زان سبب باشد خیال اسباب غم	تنگ‌تر آمد خیالات از عدم
زان شود در وی قمر همچون هلال	باز هستی تنگ‌تر بود از خیال
تنگ‌تر آمد که زندانیست تنگ	باز هستی جهان حس و رنگ
جانب ترکیب حسها می‌کشد	علت تنگیست ترکیب و عدد
گر یکی خواهی بدان جانب بران	زان سوی حس عالم توحید دان
در سخن افتاد و معنی بود صاف	امر کن یک فعل بود و نون و کاف
تا چه شد احوال گرگ اندر نبرد	این سخن پایان ندارد باز گرد
تا نماند دوسری و امتیاز	گرگ را بر کند سر آن سرفراز
چون نبودی مرده در پیش امیر	فانتقمنا منهم است ای گرگ پیر
گفت این را بخش کن از بهر خورد	بعد از آن رو شیر با روباه کرد
چاشت‌خوردت باشد ای شاه گزین	سجده کرد و گفت کین گاو سمین
یخنیی باشد شه پیروز را	وان بز از بهر میان روز را
شب‌چرهٔ این شاه با لطف و کرم	و آن دگر خرگوش بهر شام هم
این چنین قسمت ز کی آموختی	گفت ای روبه تو عدل افروختی
گفت ای شاه جهان از حال گرگ	از کجا آموختی این ای بزرگ
هر سه را بر گیر و بستان و برو	گفت چون در عشق ما گشتی گرو
چونت آزاریم چون تو ما شدی	روبها چون جملگی ما را شدی
پای بر گردون هفتم نه بر آ	ما ترا و جمله اشکاران ترا
پس تو روبه نیستی شیر منی	چون گرفتی عبرت از گرگ دنی
مرگ یاران در بلای محترز	عاقل آن باشد که عبرت گیرد از
که مرا شیر از پی آن گرگ خواند	روبه آن دم بر زبان صد شکر راند
بخش کن این را که بردی جان ازو	گر مرا اول بفرمودی که تو
کرد پیدا از پس پیشینیان	پس سپاس او را که ما را در جهان
بر قرون ماضیه اندر سبق	تا شنیدیم آن سیاستهای حق
همچو روبه پاس خود داریم بیش	تا که ما از حال آن گرگان پیش
آن رسول حق و صادق در بیان	امت مرحومه زین رو خواندمان
بنگرید و پند گیرید ای مهان	استخوان و پشم آن گرگان عیان
چون شنید انجام فرعونان و عاد	عاقل از سر بنهد این هستی و باد
عبرتی گیرند از اضلال او	ور بننهد دیگران از حال او
من ز جان مردم بجانان می‌زیم	گفت نوح ای سرکشان من من نیم
حق مرا شد سمع و ادراک و بصر	چون بمردم از حواس بوالبشر
پیش این دم هرکه دم زد کافر اوست	چونک من من نیستم این دم ز هوست
سوی این روبه نشاید شد دلیر	هست اندر نقش این روباه شیر
غره شیران ازو می‌نشنوی	گر ز روی صورتش می‌نگروی
پس جهانی را چرا بر هم زدی	گر نبودی نوح را از حق یدی
او چو آتش بود و عالم خرمنی	صد هزاران شیر بود او در تنی
او چنان شعله بر آن خرمن گماشت	چونک خرمن پاس عشر او نداشت
بی‌ادب چون گرگ بگشاید دهان	هر که او در پیش این شیر نهان
فانتقمنا منهم بر خواندش	همچو گرگ آن شیر بر دراندش
پیش شیر ابله بود کو شد دلیر	زخم یابد همچو گرگ از دست شیر
تا بدی کایمان و دل سالم بدی	کاشکی آن زخم بر تن آمدی
چون توانم کرد این سر را پدید	قوتم بگسست چون اینجا رسید
پیش او روباه‌بازی کم کنید	همچو آن روبه کم اشکم کنید
ملک ملک اوست ملک او را دهید	جمله ما و من به پیش او نهید
شیر و صید شیر خود آن شماست	چون فقیر آیید اندر راه راست
بی نیازست او ز نغز و مغز و پوست	زانک او پاکست و سبحان وصف اوست
از برای بندگان آن شهست	هر شکار و هر کراماتی که هست
این همه دولت خنک آنکو شناخت	نیست شه را طمع بهر خلق ساخت
ملک و دولتها چه کار آید ورا	آنک دولت آفرید و دو سرا
تا نگردید از گمان بد خجل	پیش سبحان پس نگه دارید دل
همچو اندر شیر خالص تار مو	کو ببیند سر و فکر و جست و جو
نقشهای غیب را آیینه شد	آنک او بی نقش ساده‌سینه شد
زانکمؤمنآینهٔمؤمنبود	سر ما را بی‌گمان موقن شود
پس یقین را باز داند او ز شک	چون زند او نقد ما را بر محک
پس ببیند قلب را و قلب را	چون شود جانش محک نقدها
این شنیده باشی ار یادت بود	پادشاهان را چنان عادت بود
زانک دل پهلوی چپ باشد ببند	دست چپشان پهلوانان ایستند
زانک علم خط و ثبت آن دست راست	مشرف و اهل قلم بر دست راست
کاینهٔ جانند و ز آیینه بهند	صوفیان را پیش رو موضع دهند
تا پذیرد آینهٔ دل نقش بکر	سینه صیقلها زده در ذکر و فکر
آینه در پیش او باید نهاد	هر که او از صلب فطرت خوب زاد
صیقل جان آمد و تقوی القلوب	عاشق آیینه باشد روی خوب
یوسف صدیق را شد میهمان	آمد از آفاق یار مهربان
بر وسادهٔ آشنایی متکی	کاشنا بودند وقت کودکی
گفت کان زنجیر بود و ما اسد	یاد دادش جور اخوان و حسد
نیست ما را از قضای حق گله	عار نبود شیر را از سلسله
بر همه زنجیرسازان میر بود	شیر را بر گردن ار زنجیر بود
گفت همچون در محاق و کاست ماه	گفت چون بودی ز زندان و ز چاه
نی در آخر بدر گردد بر سما	در محاق ار ماه نو گردد دوتا
نور چشم و دل شد و بیند بلند	گرچه دردانه به هاون کوفتند
پس ز خاکش خوشه‌ها بر ساختند	گندمی را زیر خاک انداختند
قیمتش افزود و نان شد جان‌فزا	بار دیگر کوفتندش ز آسیا
گشت عقل و جان و فهم هوشمند	باز نان را زیر دندان کوفتند
یعجب الزراع آمد بعد کشت	باز آن جان چونک محو عشق گشت
تا که با یوسف چه گفت آن نیک مرد	این سخن پایان ندارد باز گرد
هین چه آوردی تو ما را ارمغان	بعد قصه گفتنش گفت ای فلان
هست بی‌گندم سوی طاحون شدن	بر در یاران تهی‌دست آمدن
ارمغان کو از برای روز نشر	حق تعالی خلق را گوید بحشر
هم بدان سان که خلقناکم کذا	جئتمونا و فرادی بی نوا
ارمغانی روز رستاخیز را	هین چه آوردید دست‌آویز را
وعدهٔ امروز باطلتان نمود	یا امید بازگشتنتان نبود
پس ز مطبخ خاک و خاکستر بری	منکری مهمانیش را از خری
در در آن دوست چون پا می‌نهی	ور نه‌ای منکر چنین دست تهی
ارمغان بهر ملاقاتش ببر	اندکی صرفه بکن از خواب و خور
باش در اسحار از یستغفرون	شو قلیل النوم مما یهجعون
تا ببخشندت حواس نوربین	اندکی جنبش بکن همچون جنین
از زمین در عرصهٔ واسع شوی	وز جهان چون رحم بیرون روی
عرصه‌ای دان انبیا را بس بلند	آنک ارض الله واسع گفته‌اند
نخل تر آنجا نگردد خشک شاخ	دل نگردد تنگ زان عرصهٔ فراخ
کند و مانده می‌شوی و سرنگون	حاملی تو مر حواست را کنون
ماندگی رفت و شدی بی رنج و تاب	چونک محمولی نه حامل وقت خواب
پیش محمولی حال اولیا	چاشنیی دان تو حال خواب را
در قیام و در تقلب هم رقود	اولیا اصحاب کهفند ای عنود
بی‌خبر ذات الیمین ذات الشمال	می‌کشدشان بی تکلف در فعال
چیست آن ذات الشکال اشغال تن	چیست آن ذات الیمین فعل حسن
بی‌خبر زین هر دو ایشان چون صدا	می‌رود این هر دو کار از انبیا
ذات که باشد ز هر دو بی‌خبر	گر صدایت بشنواند خیر و شر
او ز شرم این تقاضا زد فغان	گفت یوسف هین بیاور ارمغان
ارمغانی در نظر نامد مرا	گفت من چند ارمغان جستم ترا
قطره‌ای را سوی عمان چون برم	حبه‌ای را جانب کان چون برم
گر به پیش تو دل و جان آورم	زیره را من سوی کرمان آورم
غیر حسن تو که آن را یار نیست	نیست تخمی کاندرین انبار نیست
پیش تو آرم چو نور سینه‌ای	لایق آن دیدم که من آیینه‌ای
ای تو چون خورشید شمع آسمان	تا ببینی روی خوب خود در آن
تا چو بینی روی خود یادم کنی	آینه آوردمت ای روشنی
خوب را آیینه باشد مشتغل	آینه بیرون کشید او از بغل
نیستی بر گر تو ابله نیستی	آینهٔ هستی چه باشد نیستی
مال‌داران بر فقیر آرند جود	هستی اندر نیستی بتوان نمود
سوخته هم آینهٔ آتش‌زنه‌ست	آینهٔ صافی نان خود گرسنه‌ست
آینهٔ خوبی جمله پیشه‌هاست	نیستی و نقص هر جایی که خاست
مظهر فرهنگ درزی چون شود	چونک جامه چست و دوزیده بود
تا دروگر اصل سازد یا فروع	ناتراشیده همی باید جذوع
کاندر آنجا پای اشکسته بود	خواجهٔ اشکسته‌بند آنجا رود
آن جمال صنعت طب آشکار	کی شود چون نیست رنجور نزار
گر نباشد کی نماید کیمیا	خواری و دونی مسها بر ملا
و آن حقارت آینهٔ عز و جلال	نقصها آیینهٔ وصف کمال
زانک با سر که پدیدست انگبین	زانک ضد را ضد کند پیدا یقین
اندر استکمال خود ده اسپه تاخت	هر که نقص خویش را دید و شناخت
کو گمانی می‌برد خود را کمال	زان نمی‌پرد به سوی ذوالجلال
نیست اندر جان تو ای ذو دلال	علتی بتر ز پندار کمال
تا ز تو این معجبی بیرون شود	از دل و از دیده‌ات بس خون رود
وین مرض در نفس هر مخلوق هست	علت ابلیس انا خیری بدست
آب صافی دان و سرگین زیر جو	گرچه خود را بس شکسته بیند او
آب سرگین رنگ گردد در زمان	چون بشوراند ترا در امتحان
گرچه جو صافی نماید مر ترا	در تگ جو هست سرگین ای فتی
باغهای نفس کل را جوی کن	هست پیر راه‌دان پر فطن
نافع از علم خدا شد علم مرد	جوی خود را کی تواند پاک کرد
رو به جراحی سپار این ریش را	کی تراشد تیغ دستهٔ خویش را
تا نبیند قبح ریش خویش کس	بر سر هر ریش جمع آمد مگس
ریش تو آن ظلمت احوال تو	آن مگس اندیشه‌ها وان مال تو
آن زمان ساکن شود درد و نفیر	ور نهد مرهم بر آن ریش تو پیر
پرتو مرهم بر آنجا تافتست	تا که پندارد که صحت یافتست
و آن ز پرتو دان مدان از اصل خویش	هین ز مرهم سر مکش ای پشت‌ریش
کو به نسخ وحی جدی می‌نمود	پیش از عثمان یکی نساخ بود
او همان را وا نبشتی بر ورق	چون نبی از وحی فرمودی سبق
او درون خویش حکمت یافتی	پرتو آن وحی بر وی تافتی
زین قدر گمراه شد آن بوالفضول	عین آن حکمت بفرمودی رسول
مر مرا هست آن حقیقت در ضمیر	کانچ می‌گوید رسول مستنیر
قهر حق آورد بر جانش نزول	پرتو اندیشه‌اش زد بر رسول
شد عدو مصطفی و دین بکین	هم ز نساخی بر آمد هم ز دین
چون سیه گشتی اگر نور از تو بود	مصطفی فرمود کای گبر عنود
این چنین آب سیه نگشودیی	گر تو ینبوع الهی بودیی
نشکند بر بست این او را دهان	تا که ناموسش به پیش این و آن
توبه کردن می‌نیارست این عجب	اندرون می‌سوختش هم زین سبب
چون در آمد تیغ و سر را در ربود	آه می‌کرد و نبودش آه سود
ای بسا بسته به بند ناپدید	کرده حق ناموس را صد من حدید
که نیارد کرد ظاهر آه را	کبر و کفر آن سان ببست آن راه را
نیست آن اغلال بر ما از برون	گفت اغلالا فهم به مقمحون
می‌نبیند بند را پیش و پس او	خلفهم سدا فاغشیناهم
او نمی‌داند که آن سد قضاست	رنگ صحرا دارد آن سدی که خاست
مرشد تو سد گفت مرشدست	شاهد تو سد روی شاهدست
بندشان ناموس و کبر آن و این	ای بسا کفار را سودای دین
بند آهن را کند پاره تبر	بند پنهان لیک از آهن بتر
بند غیبی را نداند کس دوا	بند آهن را توان کردن جدا
طبع او آن لحظه بر دفعی تند	مرد را زنبور اگر نیشی زند
غم قوی باشد نگردد درد سست	زخم نیش اما چو از هستی تست
لیک می‌ترسم که نومیدی دهد	شرح این از سینه بیرون می‌جهد
پیش آن فریادرس فریاد کن	نی مشو نومید و خود را شاد کن
ای طبیب رنج ناسور کهن	کای محب عفو از ما عفو کن
خود مبین تا بر نیارد از تو گرد	عکس حکمت آن شقی را یاوه کرد
آن ز ابدالست و بر تو عاریه‌ست	ای برادر بر تو حکمت جاریه‌ست
آن ز همسایهٔ منور تافتست	گرچه در خود خانه نوری یافتست
گوش دار و هیچ خودبینی مکن	شکر کن غره مشو بینی مکن
امتان را دور کرد از امتی	صد دریغ و درد کین عاریتی
خویش را واصل نداند بر سماط	من غلام آن که او در هر رباط
تا به مسکن در رسد یک روز مرد	بس رباطی که بباید ترک کرد
پرتو عاریت آتش‌زنیست	گرچه آهن سرخ شد او سرخ نیست
تو مدان روشن مگر خورشید را	گر شود پر نور روزن یا سرا
پرتو غیری ندارم این منم	هر در و دیوار گوید روشنم
چونک من غارب شوم آید پدید	پس بگوید آفتاب ای نارشید
شاد و خندانیم و بس زیبا خدیم	سبزه‌ها گویند ما سبز از خودیم
خویش را بینید چون من بگذرم	فصل تابستان بگوید ای امم
روح پنهان کرده فر و پر و بال	تن همی‌نازد به خوبی و جمال
یک دو روز از پرتو من زیستی	گویدش ای مزبله تو کیستی
باش تا که من شوم از تو جهان	غنج و نازت می‌نگنجد در جهان
طعمهٔ ماران و مورانت کنند	گرم‌دارانت ترا گوری کنند
کو به پیش تو همی‌مردی بسی	بینی از گند تو گیرد آن کسی
پرتو آتش بود در آب جوش	پرتو روحست نطق و چشم و گوش
پرتو ابدال بر جان منست	آنچنانک پرتو جان بر تنست
جان چنان گردد که بی‌جان تن بدان	جان جان چو واکشد پا را ز جان
تا گواه من بود در روز دین	سر از آن رو می‌نهم من بر زمین
این زمین باشد گواه حالها	یوم دین که زلزلت زلزالها
در سخن آید زمین و خاره‌ها	گو تحدث جهرة اخبارها
گو برو سر را بر آن دیوار زن	فلسفی منکر شود در فکر و ظن
هست محسوس حواس اهل دل	نطق آب و نطق خاک و نطق گل
از حواس اولیا بیگانه است	فلسفی کو منکر حنانه است
بس خیالات آورد در رای خلق	گوید او که پرتو سودای خلق
این خیال منکری را زد برو	بلک عکس آن فساد و کفر او
در همان دم سخرهٔ دیوی بود	فلسفی مر دیو را منکر شود
بی جنون نبود کبودی بر جبین	گر ندیدی دیو را خود را ببین
در جهان او فلسفی پنهانیست	هر که را در دل شک و پیچانیست
آن رگ فلسف کند رویش سیاه	می‌نماید اعتقاد و گاه گاه
در شما بس عالم بی‌منتهاست	الحذر ای مؤمنان کان در شماست
وه که روزی آن بر آرد از تو دست	جمله هفتاد و دو ملت در توست
همچو برگ از بیم این لرزان بود	هر که او را برگ آن ایمان بود
که تو خود را نیک مردم دیده‌ای	بر بلیس و دیو زان خندیده‌ای
چند وا ویلی بر آید ز اهل دین	چون کند جان بازگونه پوستین
زانک سنگ امتحان پنهان شدست	بر دکان هر زرنما خندان شدست
باش اندر امتحان ما را مجیر	پرده‌ای ستار از ما بر مگیر
انتظار روز می‌دارد ذهب	قلب پهلو می‌زند با زر به شب
ای مزور تا بر آید روز فاش	با زبان حال زر گوید که باش
بود ز ابدال و امیر المؤمنین	صد هزاران سال ابلیس لعین
گشت رسوا همچو سرگین وقت چاشت	پنجه زد با آدم از نازی که داشت
سغبه شد مانند عیسی زمان	بلعم با عور را خلق جهان
صحت رنجور بود افسون او	سجدهٔ ناوردند کس را دون او
آنچنان شد که شنیدستی تو حال	پنجه زد با موسی از کبر و کمال
همچنین بودست پیدا و نهان	صد هزار ابلیس و بلعم در جهان
تا که باشد این دو بر باقی گواه	این دو را مشهور گردانید اله
ورنه اندر قهر بس دزدان بدند	این دو دزد آویخت از دار بلند
کشتگان قهر را نتوان شمرد	این دو را پرچم به سوی شهر برد
الله الله پا منه از حد بیش	نازنینی تو ولی در حد خویش
در تگ هفتم زمین زیر آردت	گر زنی بر نازنین‌تر از خودت
تا بدانی کانبیا را نازکیست	قصهٔ عاد و ثمود از بهر چیست
شد بیان عز نفس ناطقه	این نشان خسف و قذف و صاعقه
جمله انسان را بکش از بهر هش	جمله حیوان را پی انسان بکش
هوش جزوی هش بود اما نژند	هش چه باشد عقل کل هوشمند
باشد از حیوان انسی در کمی	جمله حیوانات وحشی ز آدمی
زانک وحشی‌اند از عقل جلیل	خون آنها خلق را باشد سبیل
که مر انسان را مخالف آمدست	عزت وحشی بدین افتاد پست
چون شدی تو حمر مستنفره	پس چه عزت باشدت ای نادره
چون شود وحشی شود خونش مباح	خر نشاید کشت از بهر صلاح
هیچ معذورش نمی‌دارد ودود	گرچه خر را دانش زاجر نبود
کی بود معذور ای یار سمی	پس چو وحشی شد از آن دم آدمی
همچو وحشی پیش نشاب و رماح	لاجرم کفار را شد خون مباح
زانک بی‌عقلند و مردود و ذلیل	جفت و فرزندانشان جمله سبیل
کرد از عقلی به حیوانات نقل	باز عقلی کو رمد از عقل عقل
از بطر خوردند زهرآلود تیر	همچو هاروت و چو ماروت شهیر
چیست بر شیر اعتماد گاومیش	اعتمادی بودشان بر قدس خویش
شاخ شاخش شیر نر پاره کند	گرچه او با شاخ صد چاره کند
شیر خواهد گاو را ناچار کشت	گر شود پر شاخ همچون خارپشت
با گیاه تر وی احسان می‌کند	گرچه صرصر پس درختان می‌کند
رحم کرد ای دل تو از قوت ملند	بر ضعیفی گیاه آن باد تند
کی هراس آید ببرد لخت لخت	تیشه را ز انبوهی شاخ درخت
جز که بر نیشی نکوبد نیش را	لیک بر برگی نکوبد خویش را
کی رمد قصاب از خیل غنم	شعله را ز انبوهی هیزم چه غم
چرخ را معنیش می‌دارد نگون	پیش معنی چیست صورت بس زبون
گردشش از کیست از عقل مشیر	تو قیاس از چرخ دولابی بگیر
هست از روح مستر ای پسر	گردش این قالب همچون سپر
همچو چرخی کان اسیر آب جوست	گردش این باد از معنی اوست
از کی باشد جز ز جان پر هوس	جر و مد و دخل و خرج این نفس
گاه صلحش می‌کند گاهی جدال	گاه جیمش می‌کند گه حا و دال
که گلستانش کند گاهیش خار	گه یمینش می‌برد گاهی یسار
کرده بد بر عاد همچون اژدها	همچنین این باد را یزدان ما
کرده بد صلح و مراعات و امان	باز هم آن باد را بر مؤمنان
بحر معنیهای رب العالمین	گفت المعنی هوالله شیخ دین
همچو خاشاکی در آن بحر روان	جمله اطباق زمین و آسمان
هم ز آب آمد به وقت اضطراب	حمله‌ها و رقص خاشاک اندر آب
سوی ساحل افکند خاشاک را	چونک ساکن خواهدش کرد از مرا
آن کند با او که آتش با گیاه	چون کشد از ساحلش در موج‌گاه
جانب هاروت و ماروت ای جوان	این حدیث آخر ندارد باز ران
می‌شدی بر هر دو روشن آن زمان	چون گناه و فسق خلقان جهان
لیک عیب خود ندیدندی به چشم	دست خاییدن گرفتندی ز خشم
رو بگردانید از آن و خشم کرد	خویش در آیینه دید آن زشت مرد
آتشی در وی ز دوزخ شد پدید	خویش‌بین چون از کسی جرمی بدید
ننگرد در خویش نفس گبر را	حمیت دین خواند او آن کبر را
که از آن آتش جهانی اخضرست	حمیت دین را نشانی دیگرست
در سیه‌کاران مغفل منگرید	گفت حقشان گر شما روشن گرید
رسته‌اید از شهوت و از چاک‌ران	شکر گویید ای سپاه و چاکران
مر شما را بیش نپذیرد سما	گر از آن معنی نهم من بر شما
آن ز عکس عصمت و حفظ منست	عصمتی که مر شما را در تنست
تا نچربد بر شما دیو لعین	آن ز من بینید نه از خود هین و هین
دید حکمت در خود و نور اصول	آنچنان که کاتب وحی رسول
می‌شمرد آن بد صفیری چون صدا	خویش را هم صوت مرغان خدا
بر مراد مرغ کی واقف شوی	لحن مرغان را اگر واصف شوی
تو چه دانی کو چه دارد با گلی	گر بیاموزی صفیر بلبلی
چون ز لب‌جنبان گمانهای کران	ور بدانی باشد آن هم از گمان
که ترا رنجور شد همسایه‌ای	آن کری را گفت افزون مایه‌ای
من چه دریابم ز گفت آن جوان	گفت با خود کر که با گوش گران
لیک باید رفت آنجا نیست بد	خاصه رنجور و ضعیف آواز شد
من قیاسی گیرم آن را هم ز خود	چون ببینم کان لبش جنبان شود
او بخواهد گفت نیکم یا خوشم	چون بگویم چونی ای محنت‌کشم
او بگوید شربتی یا ماش با	من بگویم شکر چه خوردی ابا
از طبیبان پیش تو گوید فلان	من بگویم صحه نوشت کیست آن
چونک او آمد شود کارت نکو	من بگویم بس مبارک‌پاست او
هر کجا شد می‌شود حاجت روا	پای او را آزمودستیم ما
پیش آن رنجور شد آن نیک‌مرد	این جوابات قیاسی راست کرد
شد ازین رنجور پر آزار و نکر	گفت چونی گفت مردم گفت شکر
کر قیاسی کرد و آن کژ آمدست	کین چه شکرست او مگر با ما بدست
گفت نوشت باد افزون گشت قهر	بعد از آن گفتش چه خوردی گفت زهر
که همی‌آید به چاره پیش تو	بعد از آن گفت از طبیبان کیست او
گفت پایش بس مبارک شاد شو	گفت عزرائیل می‌آید برو
شکر کش کردم مراعات این زمان	کر برون آمد بگفت او شادمان
ما ندانستیم کو کان جفاست	گفت رنجور این عدو جان ماست
تا که پیغامش کند از هر نمط	خاطر رنجور جویان شد سقط
می‌بشوراند دلش تا قی کند	چون کسی که خورده باشد آش بد
تا بیابی در جزا شیرین سخن	کظم غیظ اینست آن را قی مکن
کین سگ زن‌روسپی حیز کو	چون نبودش صبر می‌پیچید او
کان زمان شیر ضمیرم خفته بود	تا بریزم بر وی آنچ گفته بود
این عیادت نیست دشمن کامیست	چون عیادت بهر دل‌آرامیست
تا بگیرد خاطر زشتش قرار	تا ببیند دشمن خود را نزار
دل به رضوان و ثواب آن دهند	بس کسان کایشان ز طاعت گمرهند
بس کدر کان را تو پنداری صفی	خود حقیقت معصیت باشد خفی
کو نکویی کرد و آن بر عکس جست	همچو آن کر کو همی پنداشتست
حق همسایه بجا آورده‌ام	او نشسته خوش که خدمت کرده‌ام
در دل رنجور و خود را سوختست	بهر خود او آتشی افروختست
انکم فی المعصیه ازددتم	فاتقوا النار التی اوقدتم
صل انک لم تصل یا فتی	گفت پیغامبر به یک صاحب‌ریا
آمد اندر هر نمازی اهدنا	از برای چارهٔ این خوفها
با نماز ضالین و اهل ریا	کین نمازم را میامیز ای خدا
صحبت ده‌ساله باطل شد بدین	از قیاسی که بکرد آن کر گزین
اندر آن وحیی که هست از حد فزون	خاصه ای خواجه قیاس حس دون
دان که گوش غیب‌گیر تو کرست	گوش حس تو به حرف ار در خورست
پیش انوار خدا ابلیس بود	اول آن کس کین قیاسکها نمود
من ز نار و او ز خاک اکدرست	گفت نار از خاک بی شک بهترست
او ز ظلمت ما ز نور روشنیم	پس قیاس فرع بر اصلش کنیم
زهد و تقوی فضل را محراب شد	گفت حق نه بلک لا انساب شد
که به انسابش بیابی جانی است	این نه میراث جهان فانی است
وارث این جانهای اتقیاست	بلک این میراثهای انبیاست
پور آن نوح نبی از گمرهان	پور آن بوجهل شد مؤمن عیان
زادهٔ آتش توی رو روسیاه	زادهٔ خاکی منور شد چو ماه
یا بشب مر قبله را کردست حبر	این قیاسات و تحری روز ابر
این قیاس و این تحری را مجو	لیک با خورشید و کعبه پیش رو
از قیاس الله اعلم بالصواب	کعبه نادیده مکن رو زو متاب
ظاهرش را یاد گیری چون سبق	چون صفیری بشنوی از مرغ حق
مر خیال محض را ذاتی کنی	وانگهی از خود قیاساتی کنی
که نباشد زان خبر اقوال را	اصطلاحاتیست مر ابدال را
صد قیاس و صد هوس افروختی	منطق الطیری به صوت آموختی
کر بپندار اصابت گشته مست	همچو آن رنجور دلها از تو خست
برده ظنی کو بود همباز مرغ	کاتب آن وحی زان آواز مرغ
نک فرو بردش به قعر مرگ و درد	مرغ پری زد مرورا کور کرد
در میفتید از مقامات سما	هین به عکسی یا به ظنی هم شما
از همه بر بام نحن الصافون	گرچه هاروتید و ماروت و فزون
بر منی و خویش‌بین لعنت کنید	بر بدیهای بدان رحمت کنید
سرنگون افتید در قعر زمین	هین مبادا غیرت آید از کمین
بی امان تو امانی خود کجاست	هر دو گفتند ای خدا فرمان تراست
بد کجا آید ز ما نعم العبید	این همی گفتند و دلشان می‌طپید
تا که تخم خویش‌بینی را نکشت	خار خار دو فرشته هم نهشت
بی خبر از پاکی روحانیان	پس همی گفتند کای ارکانیان
بر زمین آییم و شادروان زنیم	ما برین گردون تتقها می‌تنیم
باز هر شب سوی گردون بر پریم	عدل توزیم و عبادت آوریم
تا نهیم اندر زمین امن و امان	تا شویم اعجوبهٔ دور زمان
راست ناید فرق دارد در کمین	آن قیاس حال گردون بر زمین
سر همانجا نه که باده خورده‌ای	بشنو الفاظ حکیم پرده‌ای
تسخر و بازیچهٔ اطفال شد	چونک از میخانه مستی ضال شد
در گل و می‌خنددش هر ابلهی	می‌فتد او سو به سو بر هر رهی
بی‌خبر از مستی و ذوق میش	او چنین و کودکان اندر پیش
نیست بالغ جز رهیده از هوا	خلق اطفالند جز مست خدا
کودکیت و راست فرماید خدا	گفت دنیا لعب و لهوست و شما
بی ذکات روح کی باشد ذکی	از لعب بیرون نرفتی کودکی
که همی رانند اینجا ای فتی	چون جماع طفل دان این شهوتی
با جماع رستمی و غازیی	آن جماع طفل چه بود بازیی
جمله بی‌معنی و بی‌مغز و مهان	جنگ خلقان همچو جنگ کودکان
جمله در لا ینفعی آهنگشان	جمله با شمشیر چوبین جنگشان
کین براق ماست یا دلدل‌پیی	جمله شان گشته سواره بر نیی
راکب و محمول ره پنداشته	حاملند و خود ز جهل افراشته
اسپ‌تازان بگذرند از نه طبق	باش تا روزی که محمولان حق
من عروج الروح یهتز الفلک	تعرج الروح الیه و الملک
گوشهٔ دامن گرفته اسپ‌وار	همچو طفلان جمله‌تان دامن‌سوار
مرکب ظن بر فلکها کی دوید	از حق ان الظن لا یغنی رسید
لا تماری الشمس فی توضیحها	اغلب الظنین فی ترجیح ذا
مرکبی سازیده‌ایت از پای خویش	آنگهی بینید مرکبهای خویش
همچو نی دان مرکب کودک هلا	وهم و فکر و حس و ادراک شما
علمهای اهل تن احمالشان	علمهای اهل دل حمالشان
علم چون بر تن زند باری شود	علم چون بر دل زند یاری شود
بار باشد علم کان نبود ز هو	گفت ایزد یحمل اسفاره
آن نپاید همچو رنگ ماشطه	علم کان نبود ز هو بی واسطه
بار بر گیرند و بخشندت خوشی	لیک چون این بار را نیکو کشی
تا ببینی در درون انبار علم	هین مکش بهر هوا آن بار علم
بعد از آن افتد ترا از دوش بار	تا که بر رهوار علم آیی سوار
ای ز هو قانع شده با نام هو	از هواها کی رهی بی جام هو
و آن خیالش هست دلال وصال	از صفت وز نام چه زاید خیال
تا نباشد جاده نبود غول هیچ	دیده‌ای دلال بی مدلول هیچ
یا ز گاف و لام گل گل چیده‌ای	هیچ نامی بی حقیقت دیده‌ای
مه به بالا دان نه اندر آب جو	اسم خواندی رو مسمی را بجو
پاک کن خود را ز خود هین یکسری	گر ز نام و حرف خواهی بگذری
در ریاضت آینهٔ بی زنگ شو	همچو آهن ز آهنی بی رنگ شو
تا ببینی ذات پاک صاف خود	خویش را صافی کن از اوصاف خود
بی کتاب و بی معید و اوستا	بینی اندر دل علوم انبیا
کو بود هم گوهر و هم همتم	گفت پیغامبر که هست از امتم
که من ایشان را همی‌بینم بدان	مر مرا زان نور بیند جانشان
بلک اندر مشرب آب حیات	بی صحیحین و احادیث و روات
راز اصبحنا عرابیا بخوان	سر امسینا لکردیا بدان
قصه‌گو از رومیان و چینیان	ور مثالی خواهی از علم نهان
رومیان گفتند ما را کر و فر	چینیان گفتند ما نقاش‌تر
کز شماها کیست در دعوی گزین	گفت سلطان امتحان خواهم درین
رومیان در علم واقف‌تر بدند	اهل چین و روم چون حاضر شدند
خاص بسپارید و یک آن شما	چینیان گفتند یک خانه به ما
زان یکی چینی ستد رومی دگر	بود دو خانه مقابل در بدر
پس خزینه باز کرد آن ارجمند	چینیان صد رنگ از شه خواستند
چینیان را راتبه بود از عطا	هر صباحی از خزینه رنگها
در خور آید کار را جز دفع زنگ	رومیان گفتند نه نقش و نه رنگ
همچو گردون ساده و صافی شدند	در فرو بستند و صیقل می‌زدند
رنگ چون ابرست و بی‌رنگی مهیست	از دو صد رنگی به بی‌رنگی رهیست
آن ز اختر دان و ماه و آفتاب	هرچه اندر ابر ضو بینی و تاب
از پی شادی دهلها می‌زدند	چینیان چون از عمل فارغ شدند
می‌ربود آن عقل را و فهم را	شه در آمد دید آنجا نقشها
پرده را بالا کشیدند از میان	بعد از آن آمد به سوی رومیان
زد برین صافی شده دیوارها	عکس آن تصویر و آن کردارها
دیده را از دیده‌خانه می‌ربود	هر چه آنجا دید اینجا به نمود
بی ز تکرار و کتاب و بی هنر	رومیان آن صوفیانند ای پدر
پاک از آز و حرص و بخل و کینه‌ها	لیک صیقل کرده‌اند آن سینه‌ها
صورت بی منتها را قابلست	آن صفای آینه وصف دلست
ز آینهٔ دل تافت بر موسی ز جیب	صورت بی‌صورت بی حد غیب
نه بعرش و فرش و دریا و سمک	گرچه آن صورت نگنجد در فلک
آینهٔ دل را نباشد حد بدان	زانک محدودست و معدودست آن
زانک دل یا اوست یا خود اوست دل	عقل اینجا ساکت آمد یا مضل
جز ز دل هم با عدد هم بی عدد	عکس هر نقشی نتابد تا ابد
می‌نماید بی حجابی اندرو	تا ابد هر نقش نو کاید برو
هر دمی بینند خوبی بی درنگ	اهل صیقل رسته‌اند از بوی و رنگ
رایت عین الیقین افراشتند	نقش و قشر علم را بگذاشتند
نحر و بحر آشنایی یافتند	رفت فکر و روشنایی یافتند
می‌کنند این قوم بر وی ریش‌خند	مرگ کین جمله ازو در وحشتند
بر صدف آید ضرر نه بر گهر	کس نیابد بر دل ایشان ظفر
لیک محو فقر را بر داشتند	گرچه نحو و فقه را بگذاشتند
لوح دلشان را پذیرا یافتست	تا نقوش هشت جنت تافتست
ساکنان مقعد صدق خدا	برترند از عرش و کرسی و خلا
کیف اصبحت ای رفیق با صفا	گفت پیغامبر صباحی زید را
کو نشان از باغ ایمان گر شکفت	گفت عبدا مؤمنا باز اوش گفت
شب نخفتستم ز عشق و سوزها	گفت تشنه بوده‌ام من روزها
که ز اسپر بگذرد نوک سنان	تا ز روز و شب گذر کردم چنان
صد هزاران سال و یک ساعت یکیست	که از آن سو جملهٔ ملت یکیست
عقل را ره نیست آن سو ز افتقاد	هست ازل را و ابد را اتحاد
در خور فهم و عقول این دیار	گفت ازین ره کو ره‌آوردی بیار
من ببینم عرش را با عرشیان	گفت خلقان چون ببینند آسمان
هست پیدا همچو بت پیش شمن	هشت جنت هفت دوزخ پیش من
همچو گندم من ز جو در آسیا	یک بیک وا می‌شناسم خلق را
پیش من پیدا چو مار و ماهیست	که بهشتی کیست و بیگانه کیست
یوم تبیض و تسود وجوه	این زمان پیدا شده بر این گروه
در رحم بود و ز خلقان غیب بود	پیش ازین هرچند جان پر عیب بود
من سمات الجسم یعرف حالهم	الشقی من شقی فی بطن الام
مرگ درد زادنست و زلزله	تن چو مادر طفل جان را حامله
تا چگونه زاید آن جان بطر	جمله جانهای گذشته منتظر
رومیان گویند بس زیباست او	زنگیان گویند خود از ماست او
پس نماند اختلاف بیض و سود	چون بزاید در جهان جان و جود
روم را رومی برد هم از میان	گر بود زنگی برندش زنگیان
آنک نازاده شناسد او کمست	تا نزاد او مشکلات عالمست
کاندرون پوست او را ره بود	او مگر ینظر بنور الله بود
لیک عکس جان رومی و حبش	اصل آب نطفه اسپیدست و خوش
تا به اسفل می‌برد این نیم را	می‌دهد رنگ احسن التقویم را
تا نمانیم از قطار کاروان	این سخن پایان ندارد باز ران
ترک و هندو شهره گردد زان گروه	یوم تبیض و تسود وجوه
چونک زاید بیندش زار و سترگ	در رحم پیدا نباشد هند و ترک
فاش می‌بینم عیان از مرد و زن	جمله را چون روز رستاخیز من
لب گزیدش مصطفی یعنی که بس	هین بگویم یا فرو بندم نفس
در جهان پیدا کنم امروز نشر	یا رسول الله بگویم سر حشر
تا چو خورشیدی بتابد گوهرم	هل مرا تا پرده‌ها را بر درم
تا نمایم نخل را و بید را	تا کسوف آید ز من خورشید را
نقد را و نقد قلب‌آمیز را	وا نمایم راز رستاخیز را
وا نمایم رنگ کفر و رنگ آل	دستها ببریده اصحاب شمال
در ضیای ماه بی خسف و محاق	وا گشایم هفت سوراخ نفاق
بشنوانم طبل و کوس انبیا	وا نمایم من پلاس اشقیا
پیش چشم کافران آرم عیان	دوزخ و جنات و برزخ در میان
کاب بر روشان زند بانگش به گوش	وا نمایم حوض کوثر را به جوش
گشته‌اند این دم نمایم من عیان	وان کسان که تشنه بر گردش دوان
نعره‌هاشان می‌رسد در گوش من	می‌بساید دوششان بر دوش من
در کشیده یک‌دگر را در کنار	اهل جنت پیش چشمم ز اختیار
از لبان هم بوسه غارت می‌کنند	دست همدیگر زیارت می‌کنند
از خسان و نعرهٔ واحسرتاه	کر شد این گوشم ز بانگ آه آه
لیک می‌ترسم ز آزار رسول	این اشارتهاست گویم از نغول
داد پیغامبر گریبانش بتاب	همچنین می‌گفت سرمست و خراب
عکس حق لا یستحی زد شرم شد	گفت هین در کش که اسبت گرم شد
آینه و میزان کجا گوید خلاف	آینهٔ تو جست بیرون از غلاف
بهر آزار و حیاء هیچ‌کس	آینه و میزان کجا بندد نفس
گر دو صد سالش تو خدمتها کنی	آینه و میزان محکهای سنی
بر فزون بنما و منما کاستی	کز برای من بپوشان راستی
آینه و میزان و آنگه ریو و پند	اوت گوید ریش و سبلت بر مخند
که بما بتوان حقیقت را شناخت	چون خدا ما را برای آن فراخت
کی شویم آیین روی نیکوان	این نباشد ما چه آرزیم ای جوان
کز تجلی کرد سینا سینه را	لیک در کش در نمد آیینه را
آفتاب حق و خورشید ازل	گفت آخر هیچ گنجد در بغل
نه جنون ماند به پیشش نه خرد	هم دغل را هم بغل را بر درد
بیند از خورشید عالم را تهی	گفت یک اصبع چو بر چشمی نهی
وین نشان ساتری شاه شد	یک سر انگشت پردهٔ ماه شد
مهر گردد منکسف از سقطه‌ای	تا بپوشاند جهان را نقطه‌ای
بحر را حق کرد محکوم بشر	لب ببند و غور دریایی نگر
هست در حکم بهشتی جلیل	همچو چشمهٔ سلسبیل و زنجبیل
این نه زور ما ز فرمان خداست	چار جوی جنت اندر حکم ماست
همچو سحر اندر مراد ساحران	هر کجا خواهیم داریمش روان
هست در حکم دل و فرمان جان	همچو این دو چشمهٔ چشم روان
ور بخواهد رفت سوی اعتبار	گر بخواهد رفت سوی زهر و مار
ور بخواهد سوی ملبوسات رفت	گر بخواهد سوی محسوسات رفت
ور بخواهد حبس جزویات ماند	گر بخواهد سوی کلیات راند
بر مراد و امر دل شد جایزه	همچنین هر پنج حس چون نایزه
می‌رود هر پنج حس دامن‌کشان	هر طرف که دل اشارت کردشان
همچو اندر دست موسی آن عصا	دست و پا در امر دل اندر ملا
یا گریزد سوی افزونی ز نقص	دل بخواهد پا در آید زو به رقص
با اصابع تا نویسد او کتاب	دل بخواهد دست آید در حساب
او درون تن را برون بنشانده است	دست در دست نهانی مانده است
ور بخواهد بر ولی یاری شود	گر بخواهد بر عدو ماری شود
ور بخواهد همچو گرز ده‌منی	ور بخواهد کفچه‌ای در خوردنی
طرفه وصلت طرفه پنهانی سبب	دل چه می‌گوید بدیشان ای عجب
که مهار پنج حس بر تافتست	دل مگر مهر سلیمان یافتست
پنج حسی از درون مامور او	پنج حسی از برون میسور او
آنچ اندر گفت ناید می‌شمر	ده حس است و هفت اندام و دگر
بر پری و دیو زن انگشتری	چون سلیمانی دلا در مهتری
خاتم از دست تو نستاند سه دیو	گر درین ملکت بری باشی ز ریو
دو جهان محکوم تو چون جسم تو	بعد از آن عالم بگیرد اسم تو
پادشاهی فوت شد بختت بمرد	ور ز دستت دیو خاتم را ببرد
بر شما محتوم تا یوم التناد	بعد از آن یا حسرتا شد یا عباد
از ترازو و آینه کی جان بری	مکر خود را گر تو انکار آوری
در میان بندگانش خوارتن	بود لقمان پیش خواجهٔ خویشتن
تا که میوه آیدش بهر فراغ	می‌فرستاد او غلامان را به باغ
پر معانی تیره‌صورت همچو لیل	بود لقمان در غلامان چون طفیل
خوش بخوردند از نهیب طمع را	آن غلامان میوه‌های جمع را
خواجه بر لقمان ترش گشت و گران	خواجه را گفتند لقمان خورد آن
در عتاب خواجه‌اش بگشاد لب	چون تفحص کرد لقمان از سبب
بندهٔ خاین نباشد مرتضی	گفت لقمان سیدا پیش خدا
سیرمان در ده تو از آب حمیم	امتحان کن جمله‌مان را ای کریم
تو سواره ما پیاده می‌دوان	بعد از آن ما را به صحرایی کلان
صنعهای کاشف الاسرار را	آنگهان بنگر تو بدکردار را
مر غلامان را و خوردند آن ز بیم	گشت ساقی خواجه از آب حمیم
می‌دویدند آن نفر تحت و علا	بعد از آن می‌راندشان در دشتها
آب می‌آورد زیشان میوه‌ها	قی در افتادند ایشان از عنا
می بر آمد از درونش آب صاف	چون که لقمان را در آمد قی ز ناف
پس چه باشد حکمت رب الوجود	حکمت لقمان چو داند این نمود
بان منکم کامن لا یشتهی	یوم تبلی والسرائر کلها
جملة الاستار مما افضعت	چون سقوا ماء حمیما قطعت
که حجر را نار باشد امتحان	نار زان آمد عذاب کافران
نرم گفتیم و نمی‌پذرفت پند	آن دل چون سنگ را ما چند چند
مر سر خر را سر دندان سگ	ریش بد را داروی بد یافت رگ
زشت را هم زشت جفت و بابتست	الخبیثات الخبیثین حکمتست
محو و هم‌شکل و صفات او بشو	پس تو هر جفتی که می‌خواهی برو
دور خواهی خویش‌بین و دور شو	نور خواهی مستعد نور شو
سر مکش از دوست و اسجد واقترب	ور رهی خواهی ازین سجن خرب
بر براق ناطقه بر بند قید	این سخن پایان ندارد خیز زید
می‌دراند پرده‌های غیب را	ناطقه چون فاضح آمد عیب را
این دهل زن را بران بر بند راه	غیب مطلوب حق آمد چند گاه
هر کس از پندار خود مسرور به	تگ مران درکش عنان مستور به
زین عبادت هم نگردانند رو	حق همی‌خواهد که نومیدان او
چند روزی در رکابش می‌دوند	هم باومیدی مشرف می‌شوند
بر بد و نیک از عموم مرحمه	خواهد آن رحمت بتابد بر همه
با رجا و خوف باشند و حذیر	حق همی‌خواهد که هر میر و اسیر
تا پس این پرده پرورده شود	این رجا و خوف در پرده بود
غیب را شد کر و فری بر ملا	چون دریدی پرده کو خوف و رجا
که سلیمانست ماهی‌گیر ما	بر لب جو برد ظنی یک فتی
ورنه سیمای سلیمانیش چیست	گر ویست این از چه فردست و خفیست
تا سلیمان گشت شاه و مستقل	اندرین اندیشه می‌بود او دو دل
تیغ بختش خون آن شیطان بریخت	دیو رفت از ملک و تخت او گریخت
جمع آمد لشکر دیو و پری	کرد در انگشت خود انگشتری
در میانشان آنک بد صاحب‌خیال	آمدند از بهر نظاره رجال
رفت اندیشه و گمانش یکسری	چون در انگشتش بدید انگشتری
این تحری از پی نادیده است	وهم آنگاهست کان پوشیده است
چونک حاضر شد خیال او برفت	شد خیال غایب اندر سینه زفت
هم زمین تار بی بالیده نیست	گر سمای نور بی باریده نیست
زان ببستم روزن فانی سرا	یمنون بالغیب می‌باید مرا
چون بگویم هل تری فیها فطور	چون شکافم آسمان را در ظهور
هر کسی رو جانبی می‌آورند	تا درین ظلمت تحری گسترند
شحنه را دزد آورد بر دارها	مدتی معکوس باشد کارها
بندهٔ بندهٔ خود آید مدتی	تا که بس سلطان و عالی‌همتی
حفظ غیب آید در استعباد خوش	بندگی در غیب آید خوب و گش
تا که در غیبت بود او شرم‌رو	کو که مدح شاه گوید پیش او
دور از سلطان و سایهٔ سلطنت	قلعه‌داری کز کنار مملکت
قلعه نفروشد به مالی بی‌کران	پاس دارد قلعه را از دشمنان
همچو حاضر او نگه دارد وفا	غایب از شه در کنار ثغرها
که به خدمت حاضرند و جان‌فشان	پیش شه او به بود از دیگران
به که اندر حاضری زان صد هزار	پس بغیبت نیم ذره حفظ کار
بعد مرگ اندر عیان مردود شد	طاعت و ایمان کنون محمود شد
پس لبان بر بند و لب خاموش به	چونک غیب و غایب و روپوش به
خود خدا پیدا کند علم لدن	ای برادر دست وادار از سخن
ای شیء اعظم الشاهد اله	پس بود خورشید را رویش گواه
هم خدا و هم ملک هم عالمان	نه بگویم چون قرین شد در بیان
انه لا رب الا من یدوم	یشهد الله و الملک و اهل العلوم
تا شود اندر گواهی مشترک	چون گواهی داد حق کی بود ملک
بر نتابد چشم و دلهای خراب	زانک شعشاع و حضور آفتاب
بر نتابد بسکلد اومید را	چون خفاشی کو تف خورشید را
جلوه‌گر خورشید را بر آسمان	پس ملایک را چو ما هم یار دان
چون خلیفه بر ضعیفان تافتیم	کین ضیا ما ز آفتابی یافتیم
هر ملک دارد کمال و نور و قدر	چون مه نو یا سه روزه یا که بدر
بر مراتب هر ملک را آن شعاع	ز اجنحهٔ نور ثلاث او رباع
که بسی فرقستشان اندر میان	همچو پرهای عقول انسیان
آن ملک باشد که مانندش بود	پس قرین هر بشر در نیک و بد
اختر او را شمع شد تا ره بیافت	چشم اعمش چونک خور را بر نتافت
ره‌روان را شمع و شیطان را رجوم	گفت پیغامبر که اصحابی نجوم
کو گرفتی ز آفتاب چرخ نور	هر کسی را گر بدی آن چشم و زور
که بدی بر نور خورشید او دلیل	کی ستاره حاجتستی ای ذلیل
من بشر بودم ولی یوحی الی	ماه می‌گوید به خاک و ابر و فی
وحی خورشیدم چنین نوری بداد	چون شما تاریک بودم در نهاد
نور دارم بهر ظلمات نفوس	ظلمتی دارم به نسبت با شموس
که نه مرد آفتاب انوری	زان ضعیفم تا تو تابی آوری
تا سوی رنج جگر ره یافتم	همچو شهد و سرکه در هم بافتم
سرکه را بگذار و می‌خور انگبین	چون ز علت وا رهیدی ای رهین
بین که الرحمن علی العرش استوی	تخت دل معمور شد پاک از هوا
حق کند چون یافت دل این رابطه	حکم بر دل بعد ازین بی واسطه
تا دهم پندش که رسوایی مجو	این سخن پایان ندارد زید کو
جست از صف نعال و نعل ریخت	زید را اکنون نیابی کو گریخت
همچو اختر که برو خورشید تافت	تو که باشی زید هم خود را نیافت
نه کهی یابی به راه کهکشان	نه ازو نقشی بیابی نه نشان
محو نور دانش سلطان ما	شد حواس و نطق بابایان ما
موج در موج لدینا محضرون	حسها و عقلهاشان در درون
انجم پنهان شده بر کار شد	چون بیاید صبح وقت بار شد
حلقه حلقه حلقه‌ها در گوشها	بیهشان را وا دهد حق هوشها
ناز نازان ربنا احییتنا	پای‌کوبان دست‌افشان در ثنا
فارسان گشته غبار انگیخته	آن جلود و آن عظام ریخته
در قیامت هم شکور و هم کنود	حمله آرند از عدم سوی وجود
در عدم ز اول نه سر پیچیده‌ای	سر چه می‌پیچی کنی نادیده‌ای
که مرا کی بر کند از جای خویش	در عدم افشرده بودی پای خویش
که کشید او موی پیشانیت را	می‌نبینی صنع ربانیت را
که نبودت در گمان و در خیال	تا کشیدت اندرین انواع حال
کار کن دیوا سلیمان زنده است	آن عدم او را هماره بنده است
زهره نه تا دفع گوید یا جواب	دیو می‌سازد جفان کالجواب
مر عدم را نیز لرزان دان مقیم	خویش را بین چون همی‌لرزی ز بیم
هم ز ترس است آن که جانی می‌کنی	ور تو دست اندر مناصب می‌زنی
گر شکرخواریست آن جان کندنست	هرچه جز عشق خدای احسنست
دست در آب حیاتی نازدن	چیست جان کندن سوی مرگ آمدن
صد گمان دارند در آب حیات	خلق را دو دیده در خاک و ممات
شب برو ور تو بخسپی شب رود	جهد کن تا صد گمان گردد نود
پیش کن آن عقل ظلمت‌سوز را	در شب تاریک جوی آن روز را
آب حیوان جفت تاریکی بود	در شب بدرنگ بس نیکی بود
با چنین صد تخم غفلت کاشتن	سر ز خفتن کی توان برداشتن
خواجه خفت و دزد شب بر کار شد	خواب مرده لقمه مرده یار شد
ناریان خصم وجود خاکیند	تو نمی‌دانی که خصمانت کیند
همچنانک آب خصم جان اوست	نار خصم آب و فرزندان اوست
خصم فرزندان آبست و عدو	آب آتش را کشد زیرا که او
کاندرو اصل گناه و زلتست	بعد از آن این نار نار شهوتست
نار شهوت تا به دوزخ می‌برد	نار بیرونی به آبی بفسرد
زانک دارد طبع دوزخ در عذاب	نار شهوت می‌نیارامد بب
نورکم اطفاء نار الکافرین	نار شهوت را چه چاره نور دین
نور ابراهیم را ساز اوستا	چه کشد این نار را نور خدا
وا رهد این جسم همچون عود تو	تا ز نار نفس چون نمرود تو
او بماندن کم شود بی هیچ بد	شهوت ناری براندن کم نشد
کی بمیرد آتش از هیزم‌کشی	تا که هیزم می‌نهی بر آتشی
زانک تقوی آب سوی نار برد	چونک هیزم باز گیری نار مرد
کو نهد گلگونه از تقوی القلوب	کی سیه گردد ز آتش روی خوب
همچو چوب خشک می‌خورد او حجر	آتشی افتاد در عهد عمر
تا زد اندر پر مرغ و لانه‌ها	در فتاد اندر بنا و خانه‌ها
آب می‌ترسید از آن و می‌شکفت	نیم شهر از شعله‌ها آتش گرفت
بر سر آتش کسان هوشمند	مشکهای آب و سرکه می‌زدند
می‌رسید او را مدد از بی حدی	آتش از استیزه افزون می‌شدی
کآتش ما می‌نمیرد هیچ از آب	خلق آمد جانب عمر شتاب
شعله‌ای از آتش بخل شماست	گفت آن آتش ز آیات خداست
بخل بگذارید اگر آل منید	آب و سرکه چیست نان قسمت کنید
ما سخی و اهل فتوت بوده‌ایم	خلق گفتندش که در بگشوده‌ایم
دست از بهر خدا نگشاده‌اید	گفت نان در رسم و عادت داده‌اید
نه از برای ترس و تقوی و نیاز	بهر فخر و بهر بوش و بهر ناز
تیغ را در دست هر ره‌زن مده	مال تخمست و بهر شوره منه
همنشین حق بجو با او نشین	اهل دین را باز دان از اهل کین
کاغه پندارد که او خود کار کرد	هر کسی بر قوم خود ایثار کرد
شیر حق را دان مطهر از دغل	از علی آموز اخلاص عمل
زود شمشیری بر آورد و شتافت	در غزا بر پهلوانی دست یافت
افتخار هر نبی و هر ولی	او خدو انداخت در روی علی
سجده آرد پیش او در سجده‌گاه	آن خدو زد بر رخی که روی ماه
کرد او اندر غزااش کاهلی	در زمان انداخت شمشیر آن علی
وز نمودن عفو و رحمت بی‌محل	گشت حیران آن مبارز زین عمل
از چه افکندی مرا بگذاشتی	گفت بر من تیغ تیز افراشتی
تا شدی تو سست در اشکار من	آن چه دیدی بهتر از پیکار من
تا چنان برقی نمود و باز جست	آن چه دیدی که چنین خشمت نشست
در دل و جان شعله‌ای آمد پدید	آن چه دیدی که مرا زان عکس دید
که به از جان بود و بخشیدیم جان	آن چه دیدی برتر از کون و مکان
در مروت خود کی داند کیستی	در شجاعت شیر ربانیستی
کآمد از وی خوان و نان بی‌شبیه	در مروت ابر موسیی بتیه
پخته و شیرین کند مردم چو شهد	ابرها گندم دهد کان را بجهد
پخته و شیرین بی زحمت بداد	ابر موسی پر رحمت بر گشاد
رحمتش افراخت در عالم علم	از برای پخته‌خواران کرم
کم نشد یک روز زان اهل رجا	تا چهل سال آن وظیفه و آن عطا
گندنا و تره و خس خواستند	تا هم ایشان از خسیسی خاستند
تا قیامت هست باقی آن طعام	امت احمد که هستید از کرام
یطعم و یسقی کنایت ز آش شد	چون ابیت عند ربی فاش شد
تا در آید در گلو چون شهد و شیر	هیچ بی‌تاویل این را در پذیر
چونک بیند آن حقیقت را خطا	زانک تاویلست وا داد عطا
عقل کل مغزست و عقل جزو پوست	آن خطا دیدن ز ضعف عقل اوست
مغز را بد گوی نه گلزار را	خویش را تاویل کن نه اخبار را
شمه‌ای واگو از آنچ دیده‌ای	ای علی که جمله عقل و دیده‌ای
آب علمت خاک ما را پاک کرد	تیغ حلمت جان ما را چاک کرد
زانک بی شمشیر کشتن کار اوست	بازگو دانم که این اسرار هوست
واهب این هدیه‌های رابحه	صانع بی آلت و بی جارحه
که خبر نبود دو چشم و گوش را	صد هزاران می چشاند هوش را
تا چه دیدی این زمان از کردگار	باز گو ای باز عرش خوش‌شکار
چشمهای حاضران بر دوخته	چشم تو ادراک غیب آموخته
وان یکی تاریک می‌بیند جهان	آن یکی ماهی همی‌بیند عیان
این سه کس بنشسته یک موضع نعم	وان یکی سه ماه می‌بیند بهم
در تو آویزان و از من در گریز	چشم هر سه باز و گوش هر سه تیز
بر تو نقش گرگ و بر من یوسفیست	سحر عین است این عجب لطف خفیست
هر نظر را نیست این هجده زبون	عالم ار هجده هزارست و فزون
ای پس سؤ القضا حسن القضا	راز بگشا ای علی مرتضی
یا بگویم آنچ برمن تافتست	یا تو واگو آنچ عقلت یافتست
می‌فشانی نور چون مه بی زبان	از تو بر من تافت چون داری نهان
شب روان را زودتر آرد به راه	لیک اگر در گفت آید قرص ماه
بانگ مه غالب شود بر بانگ غول	از غلط ایمن شوند و از ذهول
چون بگوید شد ضیا اندر ضیا	ماه بی گفتن چو باشد رهنما
چون شعاعی آفتاب حلم را	چون تو بابی آن مدینهٔ علم را
تا رسد از تو قشور اندر لباب	باز باش ای باب بر جویای باب
بارگاه ما له کفوا احد	باز باش ای باب رحمت تا ابد
نا گشاده کی گود کانجا دریست	هر هوا و ذره‌ای خود منظریست
در درون هرگز نجنبد این گمان	تا بنگشاید دری را دیدبان
مرغ اومید و طمع پران شود	چون گشاده شد دری حیران شود
سوی هر ویران از آن پس می‌شتافت	غافلی ناگه به ویران گنج یافت
کی گهر جویی ز درویشی دگر	تا ز درویشی نیابی تو گهر
نگذرد ز اشکاف بینیهای خویش	سالها گر ظن دود با پای خویش
غیر بینی هیچ می‌بینی بگو	تا ببینی نایدت از غیب بو
از سر مستی و لذت با علی	پس بگفت آن نو مسلمان ولی
تا بجنبد جان بتن در چون جنین	که بفرما یا امیر المؤمنین
می‌کنند ای جان به نوبت خدمتی	هفت اختر هر جنین را مدتی
آفتابش آن زمان گردد معین	چونک وقت آید که جان گیرد جنین
کآفتابش جان همی‌بخشد شتاب	این جنین در جنبش آید ز آفتاب
این جنین تا آفتابش بر نتافت	از دگر انجم به جز نقشی نیافت
در رحم با آفتاب خوب‌رو	از کدامین ره تعلق یافت او
آفتاب چرخ را بس راههاست	از ره پنهان که دور از حس ماست
و آن رهی که سنگ شد یاقوت ازو	آن رهی که زر بیابد قوت ازو
وان رهی که برق بخشد نعل را	آن رهی که سرخ سازد لعل را
و آن رهی که دل دهد کالیوه را	آن رهی که پخته سازد میوه را
با شه و با ساعدش آموخته	بازگو ای باز پر افروخته
ای سپاه‌اشکن بخود نه با سپاه	باز گو ای بار عنقاگیر شاه
بازگو ای بنده بازت را شکار	امت وحدی یکی و صد هزار
اژدها را دست دادن راه کیست	در محل قهر این رحمت ز چیست
بندهٔ حقم نه مامور تنم	گفت من تیغ از پی حق می‌زنم
فعل من بر دین من باشد گوا	شیر حقم نیستم شیر هوا
من چو تیغم وان زننده آفتاب	ما رمیت اذ رمیتم در حراب
غیر حق را من عدم انگاشتم	رخت خود را من ز ره بر داشتم
حاجبم من نیستم او را حجاب	سایه‌ای‌ام کدخداام آفتاب
زنده گردانم نه کشته در قتال	من چو تیغم پر گهرهای وصال
باد از جا کی برد میغ مرا	خون نپوشد گوهر تیغ مرا
کوه را کی در رباید تند باد	که نیم کوهم ز حلم و صبر و داد
زانک باد ناموافق خود بسیست	آنک از بادی رود از جا خسیست
برد او را که نبود اهل نماز	باد خشم و باد شهوت باد آز
ور شوم چون کاه بادم یاد اوست	کوهم و هستی من بنیاد اوست
نیست جز عشق احد سرخیل من	جز به باد او نجنبد میل من
خشم را هم بسته‌ام زیر لگام	خشم بر شاهان شه و ما را غلام
خشم حق بر من چو رحمت آمدست	تیغ حلمم گردن خشمم زدست
روضه گشتم گرچه هستم بوتراب	غرق نورم گرچه سقفم شد خراب
تیغ را دیدم نهان کردن سزا	چون در آمد علتی اندر غزا
تا که ابغض لله آید کام من	تا احب لله آید نام من
تا که امسک لله آید بود من	تا که اعطا لله آید جود من
جمله لله‌ام نیم من آن کس	بخل من لله عطا لله و بس
نیست تخییل و گمان جز دید نیست	وانچ لله می‌کنم تقلید نیست
آستین بر دامن حق بسته‌ام	ز اجتهاد و از تحری رسته‌ام
ور همی‌گردم همی‌بینم مدار	گر همی‌پرم همی‌بینم مطار
ماهم و خورشید پیشم پیشوا	ور کشم باری بدانم تا کجا
بحر را گنجایی اندر جوی نیست	بیش ازین با خلق گفتن روی نیست
عیب نبود این بود کار رسول	پست می‌گویم به اندازهٔ عقول
که گواهی بندگان نه ارزد دو جو	از غرض حرم گواهی حر شنو
نیست قدری وقت دعوی و قضا	در شریعت مر گواهی بنده را
بر نسنجد شرع ایشان را به کاه	گر هزاران بنده باشندت گواه
از غلام و بندگان مسترق	بندهٔ شهوت بتر نزدیک حق
وان زید شیرین میرد سخت مر	کین بیک لفظی شود از خواجه حر
جز به فضل ایزد و انعام خاص	بندهٔ شهوت ندارد خود خلاص
وان گناه اوست جبر و جور نیست	در چهی افتاد کان را غور نیست
درخور قعرش نمی‌یابم رسن	در چهی انداخت او خود را که من
خود جگر چه بود که خارا خون شود	بس کنم گر این سخن افزون شود
غفلت و مشغولی و بدبختی است	این جگرها خون نشد نه از سختی است
خون شو آن وقتی که خون مردود نیست	خون شود روزی که خونش سود نیست
عدل او باشد که بندهٔ غول نیست	چون گواهی بندگان مقبول نیست
زانک بود از کون او حر بن حر	گشت ارسلناک شاهد در نذر
نیست اینجا جز صفات حق در آ	چونک حرم خشم کی بندد مرا
زانک رحمت داشت بر خشمش سبق	اندر آ کآزاد کردت فضل حق
سنگ بودی کیمیا کردت گهر	اندر آ اکنون که رستی از خطر
چون گلی بشکف به سروستان هو	رسته‌ای از کفر و خارستان او
تو علی بودی علی را چون کشم	تو منی و من توم ای محتشم
آسمان پیموده‌ای در ساعتی	معصیت کردی به از هر طاعتی
نه ز خاری بر دمد اوراق ورد	بس خجسته معصیت کان کرد مرد
می‌کشیدش تا بدرگاه قبول	نه گناه عمر و قصد رسول
می‌کشید و گشت دولت عونشان	نه بسحر ساحران فرعونشان
کی کشیدیشان به فرعون عنود	گر نبودی سحرشان و آن جحود
معصیت طاعت شد ای قوم عصات	کی بدیدندی عصا و معجزات
چون گنه مانند طاعت آمدست	ناامیدی را خدا گردن زدست
طاعتی‌اش می‌کند رغم وشات	چون مبدل می‌کند او سیئات
وز حسد او بطرقد گردد دو نیم	زین شود مرجوم شیطان رجیم
زان گنه ما را به چاهی آورد	او بکوشد تا گناهی پرورد
گردد او را نامبارک ساعتی	چون ببیند کان گنه شد طاعتی
تف زدی و تحفه دادم مر ترا	اندر آ من در گشادم مر ترا
پیش پای چپ چه سان سر می‌نهم	مر جفاگر را چنینها می‌دهم
گنجها و ملکهای جاودان	پس وفاگر را چه بخشم تو بدان
نوش لطف من نشد در قهر نیش	من چنان مردم که بر خونی خویش
کو برد روزی ز گردن این سرم	گفت پیغامبر به گوش چاکرم
که هلاکم عاقبت بر دست اوست	کرد آگه آن رسول از وحی دوست
تا نیاید از من این منکر خطا	او همی‌گوید بکش پیشین مرا
با قضا من چون توانم حیله جست	من همی‌گویم چو مرگ من ز تست
مر مرا کن از برای حق دو نیم	او همی‌افتد به پیشم کای کریم
تا نسوزد جان من بر جان خود	تا نه آید بر من این انجام بد
زان قلم بس سرنگون گردد علم	من همی گویم برو جف القلم
زانک این را من نمی‌دانم ز تو	هیچ بغضی نیست در جانم ز تو
چون زنم بر آلت حق طعن و دق	آلت حقی تو فاعل دست حق
گفت هم از حق و آن سر خفیست	گفت او پس آن قصاص از بهر چیست
ز اعتراض خود برویاند ریاض	گر کند بر فعل خود او اعتراض
زانک در قهرست و در لطف او احد	اعتراض او را رسد بر فعل خود
در ممالک مالک تدبیر اوست	اندرین شهر حوادث میر اوست
آن شکسته گشته را نیکو کند	آلت خود را اگر او بشکند
نات خیرا در عقب می‌دان مها	رمز ننسخ آیة او ننسها
او گیا برد و عوض آورد ورد	هر شریعت را که حق منسوخ کرد
بین جمادی خرد افروز را	شب کند منسوخ شغل روز را
تا جمادی سوخت زان آتش‌فروز	باز شب منسوخ شد از نور روز
نه درون ظلمتست آب حیات	گرچه ظلمت آمد آن نوم و سبات
سکته‌ای سرمایهٔ آوازه شد	نه در آن ظلمت خردها تازه شد
در سویدا روشنایی آفرید	که ز ضدها ضدها آمد پدید
صلح این آخر زمان زان جنگ بد	جنگ پیغامبر مدار صلح شد
تا امان یابد سر اهل جهان	صد هزاران سر برید آن دلستان
تا بیابد نخل قامتها و بر	باغبان زان می‌برد شاخ مضر
تا نماید باغ و میوه خرمیش	می‌کند از باغ دانا آن حشیش
تا رهد از درد و بیماری حبیب	می‌کند دندان بد را آن طبیب
مر شهیدان را حیات اندر فناست	پس زیادتها درون نقصهاست
یرزقون فرحین شد گوار	چون بریده گشت حلق رزق‌خوار
حلق انسان رست و افزونید فضل	حلق حیوان چون بریده شد بعدل
تا چه زاید کن قیاس آن برین	حلق انسان چون ببرد هین ببین
شربت حق باشد و انوار او	حلق ثالث زاید و تیمار او
حلق از لا رسته مرده در بلی	حلق ببریده خورد شربت ولی
تا کیت باشد حیات جان به نان	بس کن ای دون‌همت کوته‌بنان
کب رو بردی پی نان سپید	زان نداری میوه‌ای مانند بید
کیمیا را گیر و زر گردان تو مس	گر ندارد صبر زین نان جان حس
رو مگردان از محلهٔ گازران	جامه‌شویی کرد خواهی ای فلان
در شکسته‌بند پیچ و برتر آ	گرچه نان بشکست مر روزهٔ ترا
پس رفو باشد یقین اشکست او	چون شکسته‌بند آمد دست او
تو درستش کن نداری دست و پا	گر تو آن را بشکنی گوید بیا
مر شکسته گشته را داند رفو	پس شکستن حق او باشد که او
هر چه را بفروخت نیکوتر خرید	آنک داند دوخت او داند درید
پس بیک ساعت کند معمورتر	خانه را ویران کند زیر و زبر
صد هزاران سر بر آرد در زمن	گر یکی سر را ببرد از بدن
یا نگفتی فی القصاص آمد حیات	گر نفرمودی قصاصی بر جنات
بر اسیر حکم حق تیغی زند	خود که را زهره بدی تا او ز خود
کان کشنده سخرهٔ تقدیر بود	زانک داند هر که چشمش را گشود
بر سر فرزند هم تیغی زدی	هر که را آن حکم بر سر آمدی
پیش دام حکم عجز خود بدان	رو بترس و طعنه کم زن بر بدان
از حقارت وز زیافت بنگریست	چشم آدم بر بلیسی کو شقی‌ست
خنده زد بر کار ابلیس لعین	خویش‌بینی کرد و آمد خودگزین
تو نمی‌دانی ز اسرار خفی	بانگ بر زد غیرت حق کای صفی
کوه را از بیخ و از بن برکند	پوستین را بازگونه گر کند
صد بلیس نو مسلمان آورد	پردهٔ صد آدم آن دم بر درد
این چنین گستاخ نندیشم دگر	گفت آدم توبه کردم زین نظر
لا افتخار بالعلوم و الغنی	یا غیاث المستغیثین اهدنا
واصرف السؤ الذی خط القلم	لا تزغ قلبا هدیت بالکرم
وامبر ما را ز اخوان صفا	بگذران از جان ما سؤ القضا
بی پناهت غیر پیچاپیچ نیست	تلخ‌تر از فرقت تو هیچ نیست
جسم ما مر جان ما را جامه کن	رخت ما هم رخت ما را راه‌زن
بی امان تو کسی جان چون برد	دست ما چون پای ما را می‌خورد
برده باشد مایهٔ ادبار و بیم	ور برد جان زین خطرهای عظیم
تا ابد با خویش کورست و کبود	زانک جان چون واصل جانان نبود
جان که بی تو زنده باشد مرده گیر	چون تو ندهی راه جان خود برده گیر
مر ترا آن می‌رسد ای کامران	گر تو طعنه می‌زنی بر بندگان
ور تو قد سرو را گویی دوتا	ور تو ماه و مهر را گویی جفا
ور تو کان و بحر را گویی فقیر	ور تو چرخ و عرش را خوانی حقیر
ملک اکمال فناها مر تراست	آن بنسبت با کمال تو رواست
نیستان را موجد و مغنیستی	که تو پاکی از خطر وز نیستی
زانک چون بدرید داند دوختن	آنک رویانید داند سوختن
باز رویاند گل صباغ را	می‌بسوزد هر خزان مر باغ را
بار دیگر خوب و خوب‌آوازه شو	کای بسوزیده برون آ تازه شو
حلق نی ببرید و بازش خود نواخت	چشم نرگس کور شد بازش بساخت
جز زبون و جز که قانع نیستیم	ما چو مصنوعیم و صانع نیستیم
گر نخواهی ما همه آهرمنیم	ما همه نفسی و نفسی می‌زنیم
که خریدی جان ما را از عمی	زان ز آهرمن رهیدستیم ما
بی عصا و بی عصاکش کور چیست	تو عصاکش هر کرا که زندگیست
آدمی سوزست و عین آتشست	غیر تو هر چه خوشست و ناخوشست
هم مجوسی گشت و هم زردشت شد	هر که را آتش پناه و پشت شد
ان فضل الله غیم هاطل	کل شیء ما خلا الله باطل
وان کرم با خونی و افزونیش	باز رو سوی علی و خونیش
روز و شب بر وی ندارم هیچ خشم	گفت دشمن را همی‌بینم به چشم
مرگ من در بعث چنگ اندر زدست	زانک مرگم همچو من خوش آمدست
برگ بی برگی بود ما را نوال	مرگ بی مرگی بود ما را حلال
ظاهرش ابتر نهان پایندگی	ظاهرش مرگ و به باطن زندگی
در جهان او را ز نو بشکفتنست	در رحم زادن جنین را رفتنست
نهی لا تلقوا بایدیکم مراست	چون مرا سوی اجل عشق و هواست
تلخ را خود نهی حاجت کی شود	زانک نهی از دانهٔ شیرین بود
تلخی و مکروهیش خود نهی اوست	دانه‌ای کش تلخ باشد مغز و پوست
بل هم احیاء پی من آمدست	دانهٔ مردن مرا شیرین شدست
ان فی قتلی حیاتی دائما	اقتلونی یا ثقاتی لائما
کم افارق موطنی حتی متی	ان فی موتی حیاتی یا فتی
لم یقل انا الیه راجعون	فرقتی لو لم تکن فی ذا السکون
سوی وحدت آید از تفریق دهر	راجع آن باشد که باز آید به شهر
تا نبینم آن دم و وقت ترش	باز آمد کای علی زودم بکش
تا نبیند چشم من آن رستخیز	من حلالت می‌کنم خونم بریز
خنجر اندر کف به قصد تو رود	گفتم ار هر ذره‌ای خونی شود
چون قلم بر تو چنان خطی کشید	یک سر مو از تو نتواند برید
خواجهٔ روحم نه مملوک تنم	لیک بی غم شو شفیع تو منم
بی تن خویشم فتی ابن الفتی	پیش من این تن ندارد قیمتی
مرگ من شد بزم و نرگسدان من	خنجر و شمشیر شد ریحان من
حرص میری و خلافت کی کند	آنک او تن را بدین سان پی کند
تا امیران را نماید راه و حکم	زان به ظاهر کو شد اندر جاه و حکم
تا دهد نخل خلافت را ثمر	تا امیری را دهد جانی دگر
کی بود در حب دنیا متهم	جهد پیغامبر بفتح مکه هم
چشم و دل بر بست روز امتحان	آنک او از مخزن هفت آسمان
پر شده آفاق هر هفت آسمان	از پی نظارهٔ او حور و جان
خود ورا پروای غیر دوست کو	خویشتن آراسته از بهر او
که درو هم ره نیابد آل حق	آنچنان پر گشته از اجلال حق
والملک و الروح ایضا فاعقلوا	لا یسع فینا نبی مرسل
مست صباغیم مست باغ نه	گفت ما زاغیم همچون زاغ نه
چون خسی آمد بر چشم رسول	چونک مخزنهای افلاک و عقول
که نماید او نبرد و اشتیاق	پس چه باشد مکه و شام و عراق
کو قیاس از جهل و حرص خود کند	آن گمان بر وی ضمیر بد کند
زرد بینی جمله نور آفتاب	آبگینهٔ زرد چون سازی نقاب
تا شناسی گرد را و مرد را	بشکن آن شیشهٔ کبود و زرد را
گرد را تو مرد حق پنداشته	گرد فارس گرد سر افراشته
چون فزاید بر من آتش‌جبین	گرد دید ابلیس و گفت این فرع طین
دانک میراث بلیسست آن نظر	تا تو می‌بینی عزیزان را بشر
پس به تو میراث آن سگ چون رسید	گر نه فرزندی بلیسی ای عنید
شیر حق آنست کز صورت برست	من نیم سگ شیر حقم حق‌پرست
شیر مولی جوید آزادی و مرگ	شیر دنیا جوید اشکاری و برگ
همچو پروانه بسوزاند وجود	چونک اندر مرگ بیند صد وجود
که جهودان را بد این دم امتحان	شد هوای مرگ طوق صادقان
صادقان را مرگ باشد گنج و سود	در نبی فرمود کای قوم یهود
آرزوی مرگ بردن زان بهست	همچنانک آرزوی سود هست
بگذرانید این تمنا بر زبان	ای جهودان بهر ناموس کسان
چون محمد این علم را بر فراشت	یک جهودی این قدر زهره نداشت
یک یهودی خود نماند در جهان	گفت اگر رانید این را بر زبان
که مکن رسوا تو ما را ای سراج	پس یهودان مال بردند و خراج
دست با من ده چو چشمت دوست دید	این سخن را نیست پایانی پدید
که به هنگام نبرد ای پهلوان	گفت امیر المؤمنین با آن جوان
نفس جنبید و تبه شد خوی من	چون خدو انداختی در روی من
شرکت اندر کار حق نبود روا	نیم بهر حق شد و نیمی هوا
آن حقی کردهٔ من نیستی	تو نگاریدهٔ کف مولیستی
بر زجاجهٔ دوست سنگ دوست زن	نقش حق را هم به امر حق شکن
در دل او تا که زناری برید	گبر این بشنید و نوری شد پدید
من ترا نوعی دگر پنداشتم	گفت من تخم جفا می‌کاشتم
بل زبانهٔ هر ترازو بوده‌ای	تو ترازوی احدخو بوده‌ای
تو فروغ شمع کیشم بوده‌ای	تو تبار و اصل و خویشم بوده‌ای
که چراغت روشنی پذرفت ازو	من غلام آن چراغ چشم‌جو
که چنین گوهر بر آرد در ظهور	من غلام موج آن دریای نور
مر ترا دیدم سرافراز زمن	عرضه کن بر من شهادت را که من
عاشقانه سوی دین کردند رو	قرب پنجه کس ز خویش و قوم او
وا خرید از تیغ و چندین خلق را	او به تیغ حلم چندین حلق را
بل ز صد لشکر ظفر انگیزتر	تیغ حلم از تیغ آهن تیزتر
جوشش فکرت از آن افسرده شد	ای دریغا لقمه‌ای دو خورده شد
چون ذنب شعشاع بدری را خسوف	گندمی خورشید آدم را کسوف
ماه او چون می‌شود پروین‌گسل	اینت لطف دل که از یک مشت گل
چونک صورت گشت انگیزد جحود	نان چو معنی بود خوردش سود بود
زان خورش صد نفع و لذت می‌برد	همچو خار سبز کاشتر می‌خورد
چون همان را می‌خورد اشتر ز دشت	چونک آن سبزیش رفت و خشک گشت
کانچنان ورد مربی گشت تیغ	می‌دراند کام و لنجش ای دریغ
چونک صورت شد کنون خشکست و گبز	نان چو معنی بود بود آن خار سبز
خورده بودی ای وجود نازنین	تو بدان عادت که او را پیش ازین
بعد از آن کامیخت معنی با ثری	بر همان بو می‌خوری این خشک را
زان گیاه اکنون بپرهیز ای شتر	گشت خاک‌آمیز و خشک و گوشت‌بر
آب تیره شد سر چه بند کن	سخت خاک‌آلود می‌آید سخن
او که تیره کرد هم صافش کند	تا خدایش باز صاف و خوش کند
صبر کن والله اعلم بالصواب	صبر آرد آرزو را نه شتاب
مهلتی بایست تا خون شیر شد	مدتی این مثنوی تاخیر شد
خون نگردد شیر شیرین خوش شنو	تا نزاید بخت تو فرزند نو
باز گردانید ز اوج آسمان	چون ضیاء الحق حسام الدین عنان
بی‌بهارش غنچه‌ها ناکفته بود	چون به معراج حقایق رفته بود
چنگ شعر مثنوی با ساز گشت	چون ز دریا سوی ساحل بازگشت
باز گشتش روز استفتاح بود	مثنوی که صیقل ارواح بود
سال اندر ششصد و شصت و دو بود	مطلع تاریخ این سودا و سود
بهر صید این معانی بازگشت	بلبلی زینجا برفت و بازگشت
تا ابد بر خلق این در باز باد	ساعد شه مسکن این باز باد
ورنه اینجا شربت اندر شربتست	آفت این در هوا و شهوتست
چشم‌بند آن جهان حلق و دهان	این دهان بر بند تا بینی عیان
وی جهان تو بر مثال برزخی	ای دهان تو خود دهانهٔ دوزخی
شیر صافی پهلوی جوهای خون	نور باقی پهلوی دنیای دون
شیر تو خون می‌شودر از اختلاط	چون درو گامی زنی بی احتیاط
شد فراق صدر جنت طوق نفس	یک قدم زد آدم اندر ذوق نفس
بهر نانی چند آب چشم ریخت	همچو دیو از وی فرشته می‌گریخت
لیک آن مو در دو دیده رسته بود	گرچه یک مو بد گنه کو جسته بود
موی در دیده بود کوه عظیم	بود آدم دیدهٔ نور قدیم
در پشیمانی نگفتی معذرت	گر در آن آدم بکردی مشورت
مانع بد فعلی و بد گفت شد	زانک با عقلی چو عقلی جفت شد
عقل جزوی عاطل و بی‌کار شد	نفس با نفس دگر چون یار شد
زیر سایهٔ یار خورشیدی شوی	چون ز تنهایی تو نومیدی شوی
چون چنان کردی خدا یار تو بود	رو بجو یار خدایی را تو زود
آخر آن را هم ز یار آموختست	آنک در خلوت نظر بر دوختست
پوستین بهر دی آمد نه بهار	خلوت از اغیار باید نه ز یار
نور افزون گشت و ره پیدا شود	عقل با عقل دگر دوتا شود
ظلمت افزون گشت و ره پنهان شود	نفس با نفس دگر خندان شود
از خس و خاشاک او را پاک دار	یار چشم تست ای مرد شکار
چشم را از خس ره‌آوردی مکن	هین بجاروب زبان گردی مکن
روی او ز آلودگی ایمن بود	چونکمؤمنآینهٔمؤمنبود
در رخ آیینه ای جان دم مزن	یار آیینست جان را در حزن
دم فرو خوردن بباید هر دمت	تا نپوشد روی خود را در دمت
از بهاری صد هزار انوار یافت	کم ز خاکی چونک خاکی یار یافت
از هوای خوش ز سر تا پا شکفت	آن درختی کو شود با یار جفت
در کشید او رو و سر زیر لحاف	در خزان چون دید او یار خلاف
چونک او آمد طریقم خفتنست	گفت یار بد بلا آشفتنست
به ز دقیانوس آن محبوس لهف	پس بخسپم باشم از اصحاب کهف
خوابشان سرمایهٔ ناموس بود	یقظه‌شان مصروف دقیانوس بود
وای بیداری که با نادان نشست	خواب بیداریست چون با دانشست
بلبلان پنهان شدند و تن زدند	چونک زاغان خیمه بر بهمن زدند
غیبت خورشید بیداری‌کشست	زانک بی گلزار بلبل خامشست
تا که تحت الارض را روشن کنی	آفتابا ترک این گلشن کنی
مشرق او غیر جان و عقل نیست	آفتاب معرفت را نقل نیست
روز و شب کردار او روشن‌گریست	خاصه خورشید کمالی کان سریست
بعد از آن هرجا روی نیکو فری	مطلع شمس آی گر اسکندری
شرقها بر مغربت عاشق شود	بعد از آن هر جا روی مشرق شود
حس درپاشت سوی مشرق روان	حس خفاشت سوی مغرب دوان
ای خران را تو مزاحم شرم دار	راه حس راه خرانست ای سوار
آن چو زر سرخ و این حسها چو مس	پنج حسی هست جز این پنج حس
حس مس را چون حس زر کی خرند	اندر آن بازار کاهل محشرند
حس جان از آفتابی می‌چرد	حس ابدان قوت ظلمت می‌خورد
دست چون موسی برون آور ز جیب	ای ببرده رخت حسها سوی غیب
و آفتاب چرخ بند یک صفت	ای صفاتت آفتاب معرفت
گاه کوه قاف و گه عنقا شوی	گاه خورشیدی و گه دریا شوی
ای فزون از وهمها وز بیش بیش	تو نه این باشی نه آن در ذات خویش
روح را با تازی و ترکی چه کار	روح با علمست و با عقلست یار
هم مشبه هم موحد خیره‌سر	از تو ای بی نقش با چندین صور
گه موحد را صور ره می‌زند	گه مشبه را موحد می‌کند
یا صغیر السن یا رطب البدن	گه ترا گوید ز مستی بوالحسن
آن پی تنزیه جانان می‌کند	گاه نقش خویش ویران می‌کند
دیدهٔ عقلست سنی در وصال	چشم حس را هست مذهب اعتزال
خویش را سنی نمایند از ضلال	سخرهٔ حس‌اند اهل اعتزال
اهل بینش چشم عقل خوش‌پیست	هر که بیرون شد ز حس سنی ویست
پس بدیدی گاو و خر الله را	گر بدیدی حس حیوان شاه را
جز حس حیوان ز بیرون هوا	گر نبودی حس دیگر مر ترا
کی به حس مشترک محرم شدی	پس بنی‌آدم مکرم کی بدی
باطل آمد بی ز صورت رفتنت	نامصور یا مصور گفتنت
کو همه مغزست و بیرون شد ز پوست	نامصور یا مصور پیش اوست
ورنه رو کالصبر مفتاح الفرج	گر تو کوری نیست بر اعمی حرج
هم بسوزد هم بسازد شرح صدر	پرده‌های دیده را داروی صبر
نقشها بینی برون از آب و خاک	آینهٔ دل چون شود صافی و پاک
فرش دولت را و هم فراش را	هم ببینی نقش و هم نقاش را
صورتش بت معنی او بت‌شکن	چون خلیل آمد خیال یار من
در خیالش جان خیال خود بدید	شکر یزدان را که چون او شد پدید
خاک بر وی کو ز خاکت می‌شکیفت	خاک درگاهت دلم را می‌فریفت
ورنه خود خندید بر من زشت‌رو	گفتم ار خوبم پذیرم این ازو
ورنه او خندد مرا من کی خرم	چاره آن باشد که خود را بنگرم
کی جوان نو گزیند پیر زال	او جمیلست و محب للجمال
طیبات و طیبین بر وی بخوان	خوب خوبی را کند جذب این بدان
گرم گرمی را کشید و سرد سرد	در جهان هر چیز چیزی جذب کرد
باقیان از باقیان هم سرخوشند	قسم باطل باطلان را می‌کشند
نوریان مر نوریان را طالب‌اند	ناریان مر ناریان را جاذب‌اند
چشم را از نور روزن صبر نیست	چشم چون بستی ترا جان کند نیست
نور چشم از نور روزن کی شکفت	چشم چون بستی ترا تاسه گرفت
تا بپیوندد به نور روز زود	تاسهٔ تو جذب نور چشم بود
دانک چشم دل ببستی بر گشا	چشم باز ار تاسه گیرد مر ترا
کو همی‌جوید ضیای بی‌قیاس	آن تقاضای دو چشم دل شناس
تاسه آوردت گشادی چشمهات	چون فراق آن دو نور بی‌ثبات
تا سه می‌آرد مر آن را پاس دار	پس فراق آن دو نور پایدار
لایق جذبم و یا بد پیکرم	او چو می‌خواند مرا من بنگرم
تسخری باشد که او بر وی کند	گر لطیفی زشت را در پی کند
تا چه رنگم همچو روزم یا چو شب	کی ببینم روی خود را ای عجب
هیچ می‌ننمود نقشم از کسی	نقش جان خویش من جستم بسی
تا بداند هر کسی کو چیست و کیست	گفتم آخر آینه از بهر چیست
آینهٔ سیمای جان سنگی‌بهاست	آینهٔ آهن برای پوستهاست
روی آن یاری که باشد زان دیار	آینهٔ جان نیست الا روی یار
رو به دریا کار بر ناید بجو	گفتم ای دل آینهٔ کلی بجو
درد مریم را به خرمابن کشید	زین طلب بنده به کوی تو رسید
شد دل نادیده غرق دیده شد	دیدهٔ تو چون دلم را دیده شد
دیدم اندر چشم تو من نقش خود	آینهٔ کلی ترا دیدم ابد
در دو چشمش راه روشن یافتم	گفتم آخر خویش را من یافتم
ذات خود را از خیال خود بدان	گفت وهمم کان خیال تست هان
که منم تو تو منی در اتحاد	نقش من از چشم تو آواز داد
از حقایق راه کی یابد خیال	کاندرین چشم منیر بی زوال
گر ببینی آن خیالی دان و رد	در دو چشم غیر من تو نقش خود
باده از تصویر شیطان می‌چشد	زانک سرمهٔ نیستی در می‌کشد
نیستها را هست بیند لاجرم	چشمشان خانهٔ خیالست و عدم
خانهٔ هستیست نه خانهٔ خیال	چشم من چون سرمه دید از ذوالجلال
در خیالت گوهری باشد چو یشم	تا یکی مو باشد از تو پیش چشم
کز خیال خود کنی کلی عبر	یشم را آنگه شناسی از گهر
تا بدانی تو عیان را از قیاس	یک حکایت بشنو ای گوهر شناس
بر سر کوهی دویدند آن نفر	ماه روزه گشت در عهد عمر
آن یکی گفت ای عمر اینک هلال	تا هلال روزه را گیرند فال
گفت کین مه از خیال تو دمید	چون عمر بر آسمان مه را ندید
چون نمی‌بینم هلال پاک را	ورنه من بیناترم افلاک را
آنگهان تو در نگر سوی هلال	گفت تر کن دست و بر ابرو بمال
گفت ای شه نیست مه شد ناپدید	چونک او تر کرد ابرو مه ندید
سوی تو افکند تیری از گمان	گفت آری موی ابرو شد کمان
تا به دعوی لاف دید ماه زد	چون یکی مو کژ شد او را راه زد
چون همه اجزات کژ شد چون بود	موی کژ چون پردهٔ گردون بود
سر مکش ای راست‌رو ز آن آستان	راست کن اجزات را از راستان
هم ترازو را ترازو کاست کرد	هم ترازو را ترازو راست کرد
در کمی افتاد و عقلش دنگ شد	هر که با ناراستان هم‌سنگ شد
خاک بر دلداری اغیار پاش	رو اشداء علی‌الکفار باش
هین مکن روباه‌بازی شیر باش	بر سر اغیار چون شمشیر باش
زانک آن خاران عدو این گلند	تا ز غیرت از تو یاران نسکلند
زانک آن گرگان عدو یوسفند	آتش اندر زن به گرگان چون سپند
تا بدم بفریبدت دیو لعین	جان بابا گویدت ابلیس هین
آدمی را این سیه‌رخ مات کرد	این چنین تلبیس با بابات کرد
تو مبین بازی به چشم نیم‌خواب	بر سر شطرنج چستست این غراب
که بگیرد در گلویت چون خسی	زانک فرزین‌بندها داند بسی
چیست آن خس مهر جاه و مالها	در گلو ماند خس او سالها
در گلویت مانع آب حیات	مال خس باشد چو هست ای بی‌ثبات
ره‌زنی را برده باشد ره‌زنی	گر برد مالت عدوی پر فنی
ز ابلهی آن را غنیمت می‌شمرد	دزدکی از مارگیری مار برد
مار کشت آن دزد او را زار زار	وا رهید آن مارگیر از زخم مار
گفت از جان مار من پرداختش	مارگیرش دید پس بشناختش
کش بیابم مار بستانم ازو	در دعا می‌خواستی جانم ازو
من زیان پنداشتم آن سود شد	شکر حق را کان دعا مردود شد
وز کرم می‌نشنود یزدان پاک	بس دعاها کان زیانست و هلاک
استخوانها دید در حفرهٔ عمیق	گشت با عیسی یکی ابله رفیق
که بدان مرده تو زنده می‌کنی	گفت ای همراه آن نام سنی
استخوانها را بدان با جان کنم	مر مرا آموز تا احسان کنم
لایق انفاس و گفتار تو نیست	گفت خامش کن که آن کار تو نیست
وز فرشته در روش دراک‌تر	کان نفس خواهد ز باران پاک‌تر
تا امین مخزن افلاک شد	عمرها بایست تا دم پاک شد
دست را دستان موسی از کجاست	خود گرفتی این عصا در دست راست
هم تو بر خوان نام را بر استخوان	گفت اگر من نیستم اسرارخوان
میل این ابله درین بیگار چیست	گفت عیسی یا رب این اسرار چیست
چون غم جان نیست این مردار را	چون غم خود نیست این بیمار را
مردهٔ بیگانه را جوید رفو	مردهٔ خود را رها کردست او
خار روییده جزای کشت اوست	گفت حق ادبار اگر ادبارجوست
هان و هان او را مجو در گلستان	آنک تخم خار کارد در جهان
ور سوی یاری رود ماری شود	گر گلی گیرد به کف خاری شود
بر خلاف کیمیای متقی	کیمیای زهر و مارست آن شقی
تا شبی در خانقاهی شد قنق	صوفیی می‌گشت در دور افق
او به صدر صفه با یاران نشست	یک بهیمه داشت در آخر ببست
دفتری باشد حضور یار پیش	پس مراقب گشت با یاران خویش
جز دل اسپید همچون برف نیست	دفتر صوفی سواد حرف نیست
زاد صوفی چیست آثار قدم	زاد دانشمند آثار قلم
گام آهو دید و بر آثار شد	همچو صیادی سوی اشکار شد
بعد از آن خود ناف آهو رهبرست	چندگاهش گام آهو در خورست
لاجرم زان گام در کامی رسید	چونک شکر گام کرد و ره برید
بهتر از صد منزل گام و طواف	رفتن یک منزلی بر بوی ناف
بهر عارف فتحت ابوابهاست	آن دلی کو مطلع مهتابهاست
با تو سنگ و با عزیزان گوهرست	با تو دیوارست و با ایشان درست
پیر اندر خشت بیند بیش از آن	آنچ تو در آینه بینی عیان
جان ایشان بود در دریای جود	پیر ایشانند کین عالم نبود
پیشتر از کشت بر برداشتند	پیش ازین تن عمرها بگذاشتند
پیشتر از بحر درها سفته‌اند	پیشتر از نقش جان پذرفته‌اند
جانشان در بحر قدرت تا به حلق	مشورت می‌رفت در ایجاد خلق
بر ملایک خفیه خنبک می‌زدند	چون ملایک مانع آن می‌شدند
پیش از آن کین نفس کل پابست شد	مطلع بر نقش هر که هست شد
پیشتر از دانه‌ها نان دیده‌اند	پیشتر ز افلاک کیوان دیده‌اند
بی سپاه و جنگ بر نصرت زدند	بی دماغ و دل پر از فکرت بدند
ورنه خود نسبت بدوران رؤیتست	آن عیان نسبت بایشان فکرتست
چون ازین دو رست مشکل حل شود	فکرت از ماضی و مستقبل بود
دیده پیش از کان صحیح و زیف را	دیده چون بی‌کیف هر باکیف را
خورده میها و نموده شورها	پیشتر از خلقت انگورها
در شعاع شمس می‌بینند فی	در تموز گرم می‌بینند دی
در فنای محض شی را دیده‌اند	در دل انگور می را دیده‌اند
آفتاب از جودشان زربفت‌پوش	آسمان در دور ایشان جرعه‌نوش
هم یکی باشند و هم ششصد هزار	چون ازیشان مجتمع بینی دو یار
در عدد آورده باشد بادشان	بر مثال موجها اعدادشان
در درون روزن ابدان ما	مفترق شد آفتاب جانها
وانک شد محجوب ابدان در شکیست	چون نظر در قرص داری خود یکیست
نفس واحد روح انسانی بود	تفرقه در روح حیوانی بود
مفترق هرگز نگردد نور او	چونک حق رش علیهم نوره
تا بگویم وصف خالی زان جمال	یک زمان بگذار ای همره ملال
هر دو عالم چیست عکس خال او	در بیان ناید جمال حال او
نطق می‌خواهد که بشکافد تنم	چونک من از خال خوبش دم زنم
تا فزون از خویش باری می‌کشم	همچو موری اندرین خرمن خوشم
تا بگویم آنچ فرض و گفتنیست	کی گذارد آنک رشک روشنیست
جر کند وز بعد جر مدی کند	بحر کف پیش آرد و سدی کند
مستمع را رفت دل جای دگر	این زمان بشنو چه مانع شد مگر
اندر آن سودا فرو شد تا عنق	خاطرش شد سوی صوفی قنق
سوی آن افسانه بهر وصف حال	لازم آمد باز رفتن زین مقال
همچو طفلان تا کی از جوز و مویز	صوفی آن صورت مپندار ای عزیز
گر تو مردی زین دو چیز اندر گذر	جسم ما جوز و مویزست ای پسر
بگذراند مر ترا از نه طبق	ور تو اندر نگذری اکرام حق
لیک هین از که جداکن دانه را	بشنو اکنون صورت افسانه را
چونک در وجد و طرب آخر رسید	حلقهٔ آن صوفیان مستفید
از بهیمه یاد آورد آن زمان	خوان بیاوردند بهر میهمان
راست کن بهر بهیمه کاه و جو	گفت خادم را که در آخر برو
از قدیم این کارها کار منست	گفت لا حول این چه افزون گفتنست
کان خر پیرست و دندانهاش سست	گفت تر کن آن جوش را از نخست
از من آموزند این ترتیبها	گفت لا حول این چه می‌گویی مها
داروی منبل بنه بر پشت ریش	گفت پالانش فرو نه پیش پیش
جنس تو مهمانم آمد صد هزار	گفت لا حول آخر ای حکمت‌گزار
هست مهمان جان ما و خویش ما	جمله راضی رفته‌اند از پیش ما
گفت لا حول از توم بگرفت شرم	گفت آبش ده ولیکن شیر گرم
گفت لا حول این سخن کوتاه کن	گفت اندر جو تو کمتر کاه‌کن
ور بود تر ریز بر وی خاک خشک	گفت جایش را بروب از سنگ و پشک
با رسول اهل کمتر گو سخن	گفت لا حول ای پدر لا حول کن
گفت لا حول ای پدر شرمی بدار	گفت بستان شانه پشت خر بخار
گفت رفتم کاه و جو آرم نخست	خادم این گفت و میان را بست چست
خواب خرگوشی بدان صوفی بداد	رفت و از آخر نکرد او هیچ یاد
کرد بر اندرز صوفی ریش‌خند	رفت خادم جانب اوباش چند
خوابها می‌دید با چشم فراز	صوفی از ره مانده بود و شد دراز
پاره‌ها از پشت و رانش می‌ربود	کان خرش در چنگ گرگی مانده بود
ای عجب آن خادم مشفق کجاست	گفت لا حول این چه مالیخولیاست
گه به چاهی می‌فتاد و گه بگو	باز می‌دید آن خرش در راه‌رو
فاتحه می‌خواند او والقارعه	گونه‌گون می‌دید ناخوش واقعه
رفته‌اند و جمله درها بسته‌اند	گفت چاره چیست یاران جسته‌اند
نه که با ما گشت هم‌نان و نمک	باز می‌گفت ای عجب آن خادمک
او چرا با من کند برعکس کین	من نکردم با وی الا لطف و لین
ورنه جنسیت وفا تلقین کند	هر عداوت را سبب باید سند
کی بر آن ابلیس جوری کرده بود	باز می‌گفت آدم با لطف و جود
کو همی‌خواهد مرورا مرگ و درد	آدمی مر مار و کزدم را چه کرد
این حسد در خلق آخر روشنست	گرگ را خود خاصیت بدریدنست
بر برادر این چنین ظنم چراست	باز می‌گفت این گمان بد خطاست
هر که بدظن نیست کی ماند درست	باز گفتی حزم سؤ الظن تست
که چنین بادا جزای دشمنان	صوفی اندر وسوسه وان خر چنان
کژ شده پالان دریده پالهنگ	آن خر مسکین میان خاک و سنگ
گاه در جان کندن و گه در تلف	کشته از ره جملهٔ شب بی علف
جو رها کردم کم از یک مشت کاه	خر همه شب ذکر می‌کرد ای اله
رحمتی که سوختم زین خام شوخ	با زبان حال می‌گفت ای شیوخ
مرغ خاکی بیند اندر سیل آب	آنچ آن خر دید از رنج و عذاب
آن خر بیچاره از جوع البقر	بس به پهلو گشت آن شب تا سحر
زود پالان جست بر پشتش نهاد	روز شد خادم بیامد بامداد
کرد با خر آنچ زان سگ می‌سزد	خر فروشانه دو سه زخمش بزد
کو زبان تا خر بگوید حال خویش	خر جهنده گشت از تیزی نیش
رو در افتادن گرفت او هر زمان	چونک صوفی بر نشست و شد روان
جمله رنجورش همی‌پنداشتند	هر زمانش خلق بر می‌داشتند
وان دگر در زیر کامش جست لخت	آن یکی گوشش همی‌پیچید سخت
وان دگر در چشم او می‌دید زنگ	وان دگر در نعل او می‌جست سنگ
دی نمی‌گفتی که شکر این خر قویست	باز می‌گفتند ای شیخ این ز چیست
جز بدین شیوه نداند راه کرد	گفت آن خر کو بشب لا حول خورد
شب مسبح بود و روز اندر سجود	چونک قوت خر بشب لا حول بود
از سلام علیکشان کم جو امان	آدمی خوارند اغلب مردمان
کم پذیر از دیومردم دمدمه	خانهٔ دیوست دلهای همه
همچو آن خر در سر آید در نبرد	از دم دیو آنک او لا حول خورد
وز عدو دوست‌رو تعظیم و ریو	هر که در دنیا خورد تلبیس دیو
در سر آید همچو آن خر از خباط	در ره اسلام و بر پول صراط
دام بین ایمن مرو تو بر زمین	عشوه‌های یار بد منیوش هین
آدما ابلیس را در مار بین	صد هزار ابلیس لا حول آر بین
تا چو قصابی کشد از دوست پوست	دم دهد گوید ترا ای جان و دوست
وای او کز دشمنان افیون چشد	دم دهد تا پوستت بیرون کشد
دم دهد تا خونت ریزد زار زار	سر نهد بر پای تو قصاب‌وار
ترک عشوهٔ اجنبی و خویش کن	همچو شیری صید خود را خویش کن
بی‌کسی بهتر ز عشوهٔ ناکسان	همچو خادم دان مراعات خسان
کار خود کن کار بیگانه مکن	در زمین مردمان خانه مکن
کز برای اوست غمناکی تو	کیست بیگانه تن خاکی تو
جوهر خود را نبینی فربهی	تا تو تن را چرب و شیرین می‌دهی
روز مردن گند او پیدا شود	گر میان مشک تن را جا شود
مشک چه بود نام پاک ذوالجلال	مشک را بر تن مزن بر دل بمال
روح را در قعر گلخن می‌نهد	آن منافق مشک بر تن می‌نهد
گندها از فکر بی ایمان او	بر زبان نام حق و در جان او
بر سر مبرز گلست و سوسنست	ذکر با او همچو سبزهٔ گلخنست
جای آن گل مجلسست و عشرتست	آن نبات آنجا یقین عاریتست
للخبیثین الخبیثات است هین	طیبات آید به سوی طیبین
گورشان پهلوی کین‌داران نهند	کین مدار آنها که از کین گمرهند
جزو آن کلست و خصم دین تو	اصل کینه دوزخست و کین تو
جزو سوی کل خود گیرد قرار	چون تو جزو دوزخی پس هوش دار
عیش تو باشد ز جنت پایدار	ور تو جزو جنتی ای نامدار
کی دم باطل قرین حق شود	تلخ با تلخان یقین ملحق شود
ما بقی تو استخوان و ریشه‌ای	ای برادر تو همان اندیشه‌ای
ور بود خاری تو هیمهٔ گلخنی	گر گلست اندیشهٔ تو گلشنی
ور تو چون بولی برونت افکنند	گر گلابی بر سر جیبت زنند
جنس را با جنس خود کرده قرین	طبله‌ها در پیش عطاران ببین
زین تجانس زینتی انگیخته	جنسها با جنسها آمیخته
بر گزیند یک یک از یک‌دیگرش	گر در آمیزند عود و شکرش
نیک و بد درهمدگر آمیختند	طبله‌ها بشکست و جانها ریختند
تا گزید این دانه‌ها را بر طبق	حق فرستاد انبیا را با ورق
کس ندانستی که ما نیک و بدیم	پیش ازیشان ما همه یکسان بدیم
چون همه شب بود و ما چون شب‌روان	قلب و نیکو در جهان بودی روان
گفت ای غش دور شو صافی بیا	تا بر آمد آفتاب انبیا
چشم داند لعل را و سنگ را	چشم داند فرق کردن رنگ را
چشم را زان می‌خلد خاشاکها	چشم داند گوهر و خاشاک را
عاشق روزند آن زرهای کان	دشمن روزند این قلابکان
تا ببیند اشرفی تشریف او	زانک روزست آینهٔ تعریف او
روز بنماید جمال سرخ و زرد	حق قیامت را لقب زان روز کرد
روز پیش ماهشان چون سایه‌هاست	پس حقیقت روز سر اولیاست
عکس ستاریش شام چشم‌دوز	عکس راز مرد حق دانید روز
والضحی نور ضمیر مصطفی	زان سبب فرمود یزدان والضحی
هم برای آنک این هم عکس اوست	قول دیگر کین ضحی را خواست دوست
خود فنا چه لایق گفت خداست	ورنه بر فانی قسم گفتن خطاست
پس فنا چون خواست رب العالمین	از خلیلی لا احب افلین
کی فنا خواهد ازین رب جلیل	لا احب افلین گفت آن خلیل
وان تن خاکی زنگاری او	باز واللیل است ستاری او
با شب تن گفت هین ما ودعک	آفتابش چون برآمد زان فلک
زان حلاوت شد عبارت ما قلی	وصل پیدا گشت از عین بلا
حال چون دست و عبارت آلتیست	هر عبارت خود نشان حالتیست
همچو دانهٔ کشت کرده ریگ در	آلت زرگر به دست کفشگر
پیش سگ که استخوان در پیش خر	و آلت اسکاف پیش برزگر
بود انا الله در لب فرعون زور	بود انا الحق در لب منصور نور
شد عصا اندر کف ساحر هبا	شد عصا اندر کف موسی گوا
در نیاموزید آن اسم صمد	زین سبب عیسی بدان همراه خود
سنگ بر گل زن تو آتش کی جهد	کو نداند نقص بر آلت نهد
جفت باید جفت شرط زادنست	دست و آلت همچو سنگ و آهنست
در عدد شکست و آن یک بی‌شکیست	آنک بی جفتست و بی آلت یکیست
متفق باشند در واحد یقین	آنک دو گفت و سه گفت و بیش ازین
دو سه گویان هم یکی گویان شوند	احولی چون دفع شد یکسان شوند
گرد بر می‌گرد از چوگان او	گر یکی گویی تو در میدان او
کو ز زخم دست شه رقصان شود	گوی آنگه راست و بی نقصان شود
داروی دیده بکش از راه گوش	گوش دار ای احول اینها را بهوش
می‌نپاید می‌رود تا اصل نور	پس کلام پاک در دلهای کور
می‌رود چون کفش کژ در پای کژ	وان فسون دیو در دلهای کژ
چون تو نااهلی شود از تو بری	گرچه حکمت را به تکرار آوری
ورچه می‌لافی بیانش می‌کنی	ورچه بنویسی نشانش می‌کنی
بندها را بگسلد وز تو گریز	او ز تو رو در کشد ای پر ستیز
علم باشد مرغ دست‌آموز تو	ور نخوانی و ببیند سوز تو
همچو طاووسی به خانهٔ روستا	او نپاید پیش هر نااوستا
سوی آن کمپیر کو می آرد بیخت	دین نه آن بازیست کو از شه گریخت
دید آن باز خوش خوش‌زاد را	تا که تتماجی پزد اولاد را
ناخنش ببرید و قوتش کاه کرد	پایکش بست و پرش کوتاه کرد
پر فزود از حد و ناخن شد دراز	گفت نااهلان نکردندت بساز
سوی مادر آ که تیمارت کند	دست هر نااهل بیمارت کند
کژ رود جاهل همیشه در طریق	مهر جاهل را چنین دان ای رفیق
سوی آن کمپیر و آن خرگاه شد	روز شه در جست و جو بیگاه شد
شه برو بگریست زار و نوحه کرد	دید ناگه باز را در دود و گرد
که نباشی در وفای ما درست	گفت هرچند این جزای کار تست
غافل از لا یستوی اصحاب نار	چون کنی از خلد زی دوزخ فرار
خیره بگریزد بخانهٔ گنده‌پیر	این سزای آنک از شاه خبیر
بی زبان می‌گفت من کردم گناه	باز می‌مالید پر بر دست شاه
گر تو نپذیری بجز نیک ای کریم	پس کجا زارد کجا نالد لئیم
زانک شه هر زشت را نیکو کند	لطف شه جان را جنایت‌جو کند
زشت آمد پیش آن زیبای ما	رو مکن زشتی که نیکیهای ما
تو لوای جرم از آن افراشتی	خدمت خود را سزا پنداشتی
زان دعا کردن دلت مغرور شد	چون ترا ذکر و دعا دستور شد
ای بسا کو زین گمان افتد جدا	هم‌سخن دیدی تو خود را با خدا
خویشتن بشناس و نیکوتر نشین	گرچه با تو شه نشیند بر زمین
توبه کردم نو مسلمان می‌شوم	باز گفت ای شه پشیمان می‌شوم
گر ز مستی کژ رود عذرش پذیر	آنک تو مستش کنی و شیرگیر
بر کنم من پرچم خورشید را	گرچه ناخن رفت چون باشی مرا
چرخ بازی گم کند در بازیم	ورچه پرم رفت چون بنوازیم
گر دهی کلکی علمها بشکنم	گر کمر بخشیم که را بر کنم
ملک نمرودی به پر برهم زنم	آخر از پشه نه کم باشد تنم
هر یکی خصم مرا چون پیل گیر	در ضعیفی تو مرا بابیل گیر
بندقم در فعل صد چون منجنیق	قدر فندق افکنم بندق حریق
لیک در هیجا نه سر ماند نه خود	گرچه سنگم هست مقدار نخود
زد بر آن فرعون و بر شمشیرهاش	موسی آمد در وغا با یک عصاش
بر همه آفاق تنها بر زدست	هر رسولی یک‌تنه کان در زدست
موج طوفان گشت ازو شمشیرخو	نوح چون شمشیر در خواهید ازو
ماه بین بر چرخ و بشکافش جبین	احمدا خود کیست اسپاه زمین
دور تست این دور نه دور قمر	تا بداند سعد و نحس بی‌خبر
آرزو می‌برد زین دورت مقیم	دور تست ایرا که موسی کلیم
کاندرو صبح تجلی می‌دمید	چونک موسی رونق دور تو دید
آن گذشت از رحمت آنجا رؤیتست	گفت یا رب آن چه دور رحمتست
از میان دورهٔ احمد بر آر	غوطه ده موسی خود را در بحار
راه آن خلوت بدان بگشودمت	گفت یا موسی بدان بنمودمت
پا بکش زیرا درازست این گلیم	که تو زان دوری درین دور ای کلیم
تا بگریاند طمع آن زنده را	من کریمم نان نمایم بنده را
تا شود بیدار و وا جوید خوری	بینی طفلی بمالد مادری
وان دو پستان می‌خلد زو مهر در	کو گرسنه خفته باشد بی‌خبر
فابتعثت امة مهدیة	کنت کنزا رحمة مخفیة
او نمودت تا طمع کردی در آن	هر کراماتی که می‌جویی بجان
تا که یا رب گوی گشتند امتان	چند بت بشکست احمد در جهان
می‌پرستیدی چو اجدادت صنم	گر نبودی کوشش احمد تو هم
تا بدانی حق او را بر امم	این سرت وا رست از سجدهٔ صنم
کز بت باطن همت برهاند او	گر بگویی شکر این رستن بگو
هم بدان قوت تو دل را وا رهان	مر سرت را چون رهانید از بتان
کز پدر میراث مفتش یافتی	سر ز شکر دین از آن برتافتی
رستمی جان کند و مجان یافت زال	مرد میراثی چه داند قدر مال
آن خروشنده بنوشد نعمتم	چون بگریانم بجوشد رحمتم
چونش کردم بسته دل بگشایمش	گر نخواهم داد خود ننمایمش
چون گریست از بحر رحمت موج خاست	رحمتم موقوف آن خوش گریه‌هاست
از جوامردی که بود آن نامدار	بود شیخی دایما او وامدار
خرج کردی بر فقیران جهان	ده هزاران وام کردی از مهان
جان و مال و خانقه در باخته	هم بوام او خانقاهی ساخته
کرد حق بهر خلیل از ریگ آرد	وام او را حق ز هر جا می‌گزارد
دو فرشته می‌کنند ایدر دعا	گفت پیغامبر که در بازارها
ای خدا تو ممسکان را ده تلف	کای خدا تو منفقان را ده خلف
حلق خود قربانی خلاق کرد	خاصه آن منفق که جان انفاق کرد
کارد بر حلقش نیارد کرد کار	حلق پیش آورد اسمعیل‌وار
تو بدان قالب بمنگر گبروش	پس شهیدان زنده زین رویند و خوش
جان ایمن از غم و رنج و شقا	چون خلف دادستشان جان بقا
می‌ستد می‌داد همچون پای‌مرد	شیخ وامی سالها این کار کرد
تا بود روز اجل میر اجل	تخمها می‌کاشت تا روز اجل
در وجود خود نشان مرگ دید	چونک عمر شیخ در آخر رسید
شیخ بر خود خوش گدازان همچو شمع	وام‌داران گرد او بنشسته جمع
درد دلها یار شد با درد شش	وام‌داران گشته نومید و ترش
نیست حق را چار صد دینار زر	شیخ گفت این بدگمانان را نگر
لاف حلوا بر امید دانگ زد	کودکی حلوا ز بیرون بانگ زد
که برو آن جمله حلوا را بخر	شیخ اشارت کرد خادم را بسر
یک زمانی تلخ در من ننگرند	تا غریمان چونک آن حلوا خورند
تا خرد او جمله حلوا را بزر	در زمان خادم برون آمد بدر
گفت کودک نیم دینار و ادند	گفت او را کوترو حلوا بچند
نیم دینارت دهم دیگر مگو	گفت نه از صوفیان افزون مجو
تو ببین اسرار سر اندیش شیخ	او طبق بنهاد اندر پیش شیخ
نک تبرک خوش خورید این را حلال	کرد اشارت با غریمان کین نوال
گفت دینارم بده ای با خرد	چون طبق خالی شد آن کودک ستد
وام دارم می‌روم سوی عدم	شیخ گفتا از کجا آرم درم
ناله و گریه بر آورد و حنین	کودک از غم زد طبق را بر زمین
کای مرا بشکسته بودی هر دو پای	می‌گریست از غبن کودک های های
بر در این خانقه نگذشتمی	کاشکی من گرد گلخن گشتمی
سگ‌دلان و همچو گربه روی‌شو	صوفیان طبل‌خوار لقمه‌جو
گرد آمد گشت بر کودک حشر	از غریو کودک آنجا خیر و شر
تو یقین دان که مرا استاد کشت	پیش شیخ آمد که ای شیخ درشت
او مرا بکشد اجازت می‌دهی	گر روم من پیش او دست تهی
رو به شیخ آورده کین باری چه بود	وان غریمان هم بانکار و جحود
از چه بود این ظلم دیگر بر سری	مال ما خوردی مظالم می‌بری
شیخ دیده بست و در وی ننگریست	تا نماز دیگر آن کودک گریست
در کشیده روی چون مه در لحاف	شیخ فارغ از جفا و از خلاف
فارغ از تشنیع و گفت خاص و عام	با ازل خوش با اجل خوش شادکام
از ترش‌رویی خلقش چه گزند	آنک جان در روی او خندد چو قند
کی خورد غم از فلک وز خشم او	آنک جان بوسه دهد بر چشم او
از سگان و وعوع ایشان چه باک	در شب مهتاب مه را بر سماک
مه وظیفهٔ خود برخ می‌گسترد	سگ وظیفهٔ خود بجا می‌آورد
آب نگذارد صفا بهر خسی	کارک خود می‌گزارد هر کسی
آب صافی می‌رود بی اضطراب	خس خسانه می‌رود بر روی آب
ژاژ می‌خاید ز کینه بولهب	مصطفی مه می‌شکافد نیم‌شب
وان جهود از خشم سبلت می‌کند	آن مسیحا مرده زنده می‌کند
خاصه ماهی کو بود خاص اله	بانگ سگ هرگز رسد در گوش ماه
در سماع از بانگ چغزان بی خبر	می خورد شه بر لب جو تا سحر
همت شیخ آن سخا را کرد بند	هم شدی توزیع کودک دانگ چند
قوت پیران ازین بیش است نیز	تا کسی ندهد به کودک هیچ چیز
یک طبق بر کف ز پیش حاتمی	شد نماز دیگر آمد خادمی
هدیه بفرستاد کز وی بد خبیر	صاحب مالی و حالی پیش پیر
نیم دینار دگر اندر ورق	چارصد دینار بر گوشهٔ طبق
وان طبق بنهاد پیش شیخ فرد	خادم آمد شیخ را اکرام کرد
خلق دیدند آن کرامت را ازو	چون طبق را از غطا وا کرد رو
کای سر شیخان و شاهان این چه بود	آه و افغان از همه برخاست زود
ای خداوند خداوندان راز	این چه سرست این چه سلطانیست باز
بس پراکنده که رفت از ما سخن	ما ندانستیم ما را عفو کن
لاجرم قندیلها را بشکنیم	ما که کورانه عصاها می‌زنیم
هرزه گویان از قیاس خود جواب	ما چو کران ناشنیده یک خطاب
گشت از انکار خضری زردرو	ما ز موسی پند نگرفتیم کو
نور چشمش آسمان را می‌شکافت	با چنان چشمی که بالا می‌شتافت
از حماقت چشم موش آسیا	کرده با چشمت تعصب موسیا
من بحل کردم شما را آن حلال	شیخ فرمود آن همه گفتار و قال
لاجرم بنمود راه راستم	سر این آن بود کز حق خواستم
لیک موقوف غریو کودکست	گفت آن دینار اگر چه اندکست
بحر رحمت در نمی‌آید به جوش	تا نگرید کودک حلوا فروش
کام خود موقوف زاری دان درست	ای برادر طفل طفل چشم تست
پس بگریان طفل دیده بر جسد	گر همی‌خواهی که آن خلعت رسد
کم گری تا چشم را ناید خلل	زاهدی را گفت یاری در عمل
چشم بیند یا نبیند آن جمال	گفت زاهد از دو بیرون نیست حال
در وصال حق دو دیده چه کمست	گر ببیند نور حق خود چه غمست
این چنین چشم شقی گو کور شو	ور نخواهد دید حق را گو برو
چپ مرو تا بخشدت دو چشم راست	غم مخور از دیده کان عیسی تراست
نصرت از وی خواه کو خوش ناصرست	عیسی روح تو با تو حاضرست
بر دل عیسی منه تو هر زمان	لیک بیگار تن پر استخوان
ذکر او کردیم بهر راستان	همچو آن ابله که اندر داستان
کام فرعونی مخواه از موسی‌ات	زندگی تن مجو از عیسی‌ات
عیش کم ناید تو بر درگاه باش	بر دل خود کم نه اندیشهٔ معاش
یا مثال کشتیی مر نوح را	این بدن خرگاه آمد روح را
خاصه چون باشد عزیز درگهی	ترک چون باشد بیابد خرگهی
از برای التماس آن جوان	خواند عیسی نام حق بر استخوان
صورت آن استخوان را زنده کرد	حکم یزدان از پی آن خام مرد
پنجه‌ای زد کرد نقشش را تباه	از میان بر جست یک شیر سیاه
مغز جوزی کاندرو مغزی نبود	کله‌اش بر کند مغزش ریخت زود
خود نبودی نقص الا بر تنش	گر ورا مغزی بدی اشکستنش
گفت زان رو که تو زو آشوفتی	گفت عیسی چون شتابش کوفتی
گفت در قسمت نبودم رزق خورد	گفت عیسی چون نخوردی خون مرد
صید خود ناخورده رفته از جهان	ای بسا کس همچو آن شیر ژیان
وجه نه و کرده تحصیل وجوه	قسمتش کاهی نه و حرصش چو کوه
سخره و بیگار ما را وا رهان	ای میسر کرده بر ما در جهان
آنچنان بنما بما آن را که هست	طعمه بنموده بما وان بوده شست
بود خالص از برای اعتبار	گفت آن شیر ای مسیحا این شکار
خود چه کارستی مرا با مردگان	گر مرا روزی بدی اندر جهان
همچو خر در جو بمیزد از گزاف	این سزای آنک یابد آب صاف
او به جای پا نهد در جوی سر	گر بداند قیمت آن جوی خر
میر آبی زندگانی‌پروری	او بیابد آنچنان پیغامبری
ای امیر آب ما را زنده کن	چون نمیرد پیش او کز امر کن
کو عدو جان تست از دیرگاه	هین سگ نفس ترا زنده مخواه
مانع این سگ بود از صید جان	خاک بر سر استخوانی را که آن
دیوچه‌وار از چه بر خون عاشقی	سگ نه‌ای بر استخوان چون عاشقی
ز امتحانها جز که رسواییش نیست	آن چه چشمست آن که بیناییش نیست
این چه ظنست این که کور آمد ز راه	سهو باشد ظنها را گاه گاه
مدتی بنشین و بر خود می‌گری	دیده آ بر دیگران نوحه‌گری
زانک شمع از گریه روشن‌تر شود	ز ابر گریان شاخ سبز و تر شود
زانک تو اولیتری اندر حنین	هر کجا نوحه کنند آنجا نشین
غافل از لعل بقای کانی‌اند	زانک ایشان در فراق فانی‌اند
رو به آب چشم بندش را برند	زانک بر دل نقش تقلیدست بند
که بود تقلید اگر کوه قویست	زانک تقلید آفت هر نیکویست
گوشت‌پاره‌ش دان چو او را نیست چشم	گر ضریری لمترست و تیز خشم
آن سرش را زان سخن نبود خبر	گر سخن گوید ز مو باریکتر
از بر وی تا بمی راهیست نیک	مستیی دارد ز گفت خود ولیک
آب ازو بر آب‌خوران بگذرد	همچو جویست او نه او آبی خورد
زانک آن جو نیست تشنه و آب‌خوار	آب در جو زان نمی‌گیرد قرار
لیک بیگار خریداری کند	همچو نایی نالهٔ زاری کند
جز طمع نبود مراد آن خبیث	نوحه‌گر باشد مقلد در حدیث
لیک کو سوز دل و دامان چاک	نوحه‌گر گوید حدیث سوزناک
کین چو داوودست و آن دیگر صداست	از محقق تا مقلد فرقهاست
وان مقلد کهنه‌آموزی بود	منبع گفتار این سوزی بود
بار بر گاوست و بر گردون حنین	هین مشو غره بدان گفت حزین
نوحه‌گر را مزد باشد در حساب	هم مقلد نیست محروم از ثواب
درمیان هر دو فرقی هست نیک	کافر و مؤمن خدا گویند لیک
متقی گوید خدا از عین جان	آن گدا گوید خدا از بهر نان
پیش چشم او نه کم ماندی نه بیش	گر بدانستی گدا از گفت خویش
همچو خر مصحف کشد از بهر کاه	سالها گوید خدا آن نان‌خواه
ذره ذره گشته بودی قالبش	گر بدل در تافتی گفت لبش
تو بنام حق پشیزی می‌بری	نام دیوی ره برد در ساحری
شیر گاوش خورد و بر جایش نشست	روستایی گاو در آخر ببست
گاو را می‌جست شب آن کنج‌کاو	روستایی شد در آخر سوی گاو
پشت و پهلو گاه بالا گاه زیر	دست می‌مالید بر اعضای شیر
زهره‌اش بدریدی و دل خون شدی	گفت شیر از روشنی افزون شدی
کو درین شب گاو می‌پنداردم	این چنین گستاخ زان می‌خاردم
نه ز نامم پاره پاره گشت طور	حق همی‌گوید که ای مغرور کور
لانصدع ثم انقطع ثم ارتحل	که لو انزلنا کتابا للجبل
پاره گشتی و دلش پر خون شدی	از من ار کوه احد واقف بدی
لاجرم غافل درین پیچیده‌ای	از پدر وز مادر این بشنیده‌ای
بی نشان از لطف چون هاتف شوی	گر تو بی‌تقلید ازین واقف شوی
تا بدانی آفت تقلید را	بشنو این قصه پی تهدید را
مرکب خود برد و در آخر کشید	صوفیی در خانقاه از ره رسید
نه چنان صوفی که ما گفتیم پیش	آبکش داد و علف از دست خویش
چون قضا آید چه سودست احتیاط	احتیاطش کرد از سهو و خباط
کاد فقراً ان یکن کفراً یبیر	صوفیان تقصیر بودند و فقیر
بر کژی آن فقیر دردمند	ای توانگر که تو سیری هین مخند
خرفروشی در گرفتند آن همه	از سر تقصیر آن صوفی رمه
بس فسادی کز ضرورت شد صلاح	کز ضرورت هست مرداری مباح
لوت آوردند و شمع افروختند	هم در آن دم آن خرک بفروختند
کامشبان لوت و سماعست و وله	ولوله افتاد اندر خانقه
چند ازین زنبیل و این دریوزه چند	چند ازین صبر و ازین سه روزه چند
دولت امشب میهمان داریم ما	ما هم از خلقیم و جان داریم ما
کانک آن جان نیست جان پنداشتند	تخم باطل را از آن می‌کاشتند
خسته بود و دید آن اقبال و ناز	وان مسافر نیز از راه دراز
نرد خدمتهای خوش می‌باختند	صوفیانش یک بیک بنواختند
گر طرب امشب نخواهم کرد کی	گفت چون می‌دید میلانش بوی
خانقه تا سقف شد پر دود و گرد	لوت خوردند و سماع آغاز کرد
ز اشتیاق و وجد جان آشوفتن	دود مطبخ گرد آن پا کوفتن
گه به سجده صفه را می‌روفتند	گاه دست‌افشان قدم می‌کوفتند
زان سبب صوفی بود بسیارخوار	دیر یابد صوفی آز از روزگار
سیر خورد او فارغست از ننگ دق	جز مگر آن صوفیی کز نور حق
باقیان در دولت او می‌زیند	از هزاران اندکی زین صوفیند
مطرب آغازید یک ضرب گران	چون سماع آمد ز اول تا کران
زین حرارت جمله را انباز کرد	خر برفت و خر برفت آغاز کرد
کف‌زنان خر رفت و خر رفت ای پسر	زین حرارت پای‌کوبان تا سحر
خر برفت آغاز کرد اندر حنین	از ره تقلید آن صوفی همین
روز گشت و جمله گفتند الوداع	چون گذشت آن نوش و جوش و آن سماع
گرد از رخت آن مسافر می‌فشاند	خانقه خالی شد و صوفی بماند
تا بخر بر بندد آن همراه‌جو	رخت از حجره برون آورد او
رفت در آخر خر خود را نیافت	تا رسد در همرهان او می‌شتافت
زانک خر دوش آب کمتر خورده است	گفت آن خادم به آبش برده است
گفت خادم ریش بین جنگی بخاست	خادم آمد گفت صوفی خر کجاست
من ترا بر خر موکل کرده‌ام	گفت من خر را به تو بسپرده‌ام
باز ده آنچ فرستادم به تو	از تو خواهم آنچ من دادم به تو
آنچ من بسپردمت وا پس سپار	بحث با توجیه کن حجت میار
بایدش در عاقبت وا پس سپرد	گفت پیغمبر که دستت هر چه برد
نک من و تو خانهٔ قاضی دین	ور نه‌ای از سرکشی راضی بدین
حمله آوردند و بودم بیم جان	گفت من مغلوب بودم صوفیان
اندر اندازی و جویی زان نشان	تو جگربندی میان گربگان
پیش صد سگ گربهٔ پژمرده‌ای	در میان صد گرسنه گرده‌ای
قاصد خون من مسکین شدند	گفت گیرم کز تو ظلما بستدند
که خرت را می‌برند ای بی‌نوا	تو نیایی و نگویی مر مرا
ورنه توزیعی کنند ایشان زرم	تا خر از هر که بود من وا خرم
این زمان هر یک به اقلیمی شدند	صد تدارک بود چون حاضر بدند
این قضا خود از تو آمد بر سرم	من که را گیرم که را قاضی برم
پیش آمد این چنین ظلمی مهیب	چون نیایی و نگویی ای غریب
تا ترا واقف کنم زین کارها	گفت والله آمدم من بارها
از همه گویندگان با ذوق‌تر	تو همی‌گفتی که خر رفت ای پسر
زین قضا راضیست مردی عارفست	باز می‌گشتم که او خود واقفست
مر مرا هم ذوق آمد گفتنش	گفت آن را جمله می‌گفتند خوش
که دو صد لعنت بر آن تقلید باد	مر مرا تقلیدشان بر باد داد
خشم ابراهیم با بر آفلان	خاصه تقلید چنین بی‌حاصلان
وین دلم زان عکس ذوقی می‌شدی	عکس ذوق آن جماعت می‌زدی
که شوی از بحر بی‌عکس آب‌کش	عکس چندان باید از یاران خوش
چون پیاپی شد شود تحقیق آن	عکس کاول زد تو آن تقلید دان
از صدف مگسل نگشت آن قطره در	تا نشد تحقیق از یاران مبر
بر دران تو پرده‌های طمع را	صاف خواهی چشم و عقل و سمع را
عقل او بر بست از نور و لمع	زانک آن تقلید صوفی از طمع
مانع آمد عقل او را ز اطلاع	طمع لوت و طمع آن ذوق و سماع
در نفاق آن آینه چون ماستی	گر طمع در آینه بر خاستی
راست کی گفتی ترازو وصف حال	گر ترازو را طمع بودی به مال
من نخواهم مزد پیغام از شما	هر نبیی گفت با قوم از صفا
داد حق دلالیم هر دو سری	من دلیلم حق شما را مشتری
گرچه خود بوبکر بخشد چل هزار	چیست مزد کار من دیدار یار
کی بود شبه شبه در عدن	چل هزار او نباشد مزد من
تا بدانی که طمع شد بند گوش	یک حکایت گویمت بشنو بهوش
با طمع کی چشم و دل روشن شود	هر که را باشد طمع الکن شود
همچنان باشد که موی اندر بصر	پیش چشم او خیال جاه و زر
گرچه بدهی گنجها او حر بود	جز مگر مستی که از حق پر بود
این جهان در چشم او مردار شد	هر که از دیدار برخوردار شد
لاجرم در حرص او شبکور بود	لیک آن صوفی ز مستی دور بود
در نیاید نکته‌ای در گوش حرص	صد حکایت بشنود مدهوش حرص
مانده در زندان و بند بی امان	بود شخصی مفلسی بی خان و مان
بر دل خلق از طمع چون کوه قاف	لقمهٔ زندانیان خوردی گزاف
زانک آن لقمه‌ربا گاوش برد	زهره نه کس را که لقمهٔ نان خورد
او گداچشمست اگر سلطان بود	هر که دور از دعوت رحمان بود
گشته زندان دوزخی زان نان‌ربا	مر مروت را نهاده زیر پا
زان طرف هم پیشت آید آفتی	گر گریزی بر امید راحتی
جز بخلوتگاه حق آرام نیست	هیچ کنجی بی دد و بی دام نیست
نیست بی پامزد و بی دق الحصیر	کنج زندان جهان ناگزیر
مبتلای گربه چنگالی شوی	والله ار سوراخ موشی در روی
گر خیالاتش بود صاحب‌جمال	آدمی را فربهی هست از خیال
می‌گذارد همچو موم از آتشی	ور خیالاتش نماید ناخوشی
با خیالات خوشان دارد خدا	در میان مار و کزدم گر ترا
کان خیالت کیمیای مس بود	مار و کزدم مر ترا مونس بود
کان خیالات فرج پیش آمدست	صبر شیرین از خیال خوش شدست
ضعف ایمان ناامیدی و زحیر	آن فرج آید ز ایمان در ضمیر
حیث لا صبر فلا ایمان له	صبر از ایمان بیابد سر کله
هر که را صبری نباشد در نهاد	گفت پیغامبر خداش ایمان نداد
هم وی اندر چشم آن دیگر نگار	آن یکی در چشم تو باشد چو مار
وان خیال مؤمنی در چشم دوست	زانک در چشمت خیال کفر اوست
گاه ماهی باشد او و گاه شست	کاندرین یک شخص هر دو فعل هست
نیم او حرص‌آوری نیمیش صبر	نیم او مؤمن بود نیمیش گبر
باز منکم کافر گبر کهن	گفت یزدانت فمنکم مؤمن
نیمهٔ دیگر سپید همچو ماه	همچو گاوی نیمهٔ چپش سیاه
هر که آن نیمه ببیند کد کند	هر که این نیمه ببیند رد کند
هم وی اندر چشم یعقوبی چو حور	یوسف اندر چشم اخوان چون ستور
چشم فرع و چشم اصلی ناپدید	از خیال بد مرورا زشت دید
هرچه آن بیند بگردد این بدان	چشم ظاهر سایهٔ آن چشم دان
این دکان بر بند و بگشا آن دکان	تو مکانی اصل تو در لامکان
ششدره‌ست و ششدره ماتست مات	شش جهت مگریز زیرا در جهات
اهل زندان در شکایت آمدند	با وکیل قاضی ادراک‌مند
بازگو آزار ما زین مرد دون	که سلام ما به قاضی بر کنون
یاوه‌تاز و طبل‌خوارست و مضر	کندرین زندان بماند او مستمر
از وقاحت بی صلا و بی سلام	چون مگس حاضر شود در هر طعام
کر کند خود را اگر گوییش بس	پیش او هیچست لوت شصت کس
ور به صد حیلت گشاید طعمه‌ای	مرد زندان را نیاید لقمه‌ای
حجتش این که خدا گفتا کلوا	در زمان پیش آید آن دوزخ گلو
ظل مولانا ابد پاینده باد	زین چنین قحط سه‌ساله داد داد
یا وظیفه کن ز وقفی لقمه‌ایش	یا ز زندان تا رود این گاومیش
داد کن المستغاث المستغاث	ای ز تو خوش هم ذکور و هم اناث
گفت با قاضی شکایت یک بیک	سوی قاضی شد وکیل با نمک
پس تفحص کرد از اعیان خویش	خواند او را قاضی از زندان به پیش
که نمودند از شکایت آن رمه	گشت ثابت پیش قاضی آن همه
سوی خانهٔ مردریگ خویش شو	گفت قاضی خیز ازین زندان برو
همچو کافر جنتم زندان تست	گفت خان و مان من احسان تست
خود بمیرم من ز تقصیری و کد	گر ز زندانم برانی تو برد
رب انظرنی الی یوم القیام	همچو ابلیسی که می‌گفت ای سلام
تا که دشمن‌زادگان را می‌کشم	کاندرین زندان دنیا من خوشم
وز برای زاد ره نانی بود	هر که او را قوت ایمانی بود
تا بر آرند از پشیمانی غریو	می‌ستانم گه به مکر و گه به ریو
گه به زلف و خال بندم دیدشان	گه به درویشی کنم تهدیدشان
وانک هست از قصد این سگ در خمست	قوت ایمانی درین زندان کمست
قوت ذوق آید برد یکبارگی	از نماز و صوم و صد بیچارگی
قد هلکنا آه من طغیانه	استعیذ الله من شیطانه
هر که در وی رفت او او می‌شود	یک سگست و در هزاران می‌رود
دیو پنهان گشته اندر زیر پوست	هر که سردت کرد می‌دان کو دروست
تا کشاند آن خیالت در وبال	چون نیابد صورت آید در خیال
گه خیال علم و گاهی خان و مان	گه خیال فرجه و گاهی دکان
از زبان تنها نه بلک از عین جان	هان بگو لا حولها اندر زمان
گفت اینک اهل زندانت گوا	گفت قاضی مفلسی را وا نما
می‌گریزند از تو می‌گریند خون	گفت ایشان متهم باشند چون
زین غرض باطل گواهی می‌دهند	وز تو می‌خواهند هم تا وارهند
هم بر ادبار و بر افلاسش گوا	جمله اهل محکمه گفتند ما
گفت مولا دست ازین مفلس بشو	هر که را پرسید قاضی حال او
گرد شهر این مفلس است و بس قلاش	گفت قاضی کش بگردانید فاش
طبل افلاسش عیان هر جا زنید	کو بکو او را منادیها زنید
قرض ندهد هیچ کس او را تسو	هیچ کس نسیه بنفروشد بدو
بیش زندانش نخواهم کرد من	هر که دعوی آردش اینجا بفن
نقد و کالا نیستش چیزی بدست	پیش من افلاس او ثابت شدست
تا بود کافلاس او ثابت شود	آدمی در حبس دنیا زان بود
هم منادی کرد در قرآن ما	مفلسی دیو را یزدان ما
هیچ با او شرکت و سودا مکن	کو دغا و مفلس است و بد سخن
مفلس است او صرفه از وی کی بری	ور کنی او را بهانه آوری
اشتر کردی که هیزم می‌فروخت	حاضر آوردند چون فتنه فروخت
هم موکل را به دانگی شاد کرد	کرد بیچاره بسی فریاد کرد
تا شب و افغان او سودی نداشت	اشترش بردند از هنگام چاشت
صاحب اشتر پی اشتر دوان	بر شتر بنشست آن قحط گران
تا همه شهرش عیان بشناختند	سو بسو و کو بکو می‌تاختند
کرده مردم جمله در شکلش نگه	پیش هر حمام و هر بازارگه
ترک و کرد و رومیان و تازیان	ده منادی‌گر بلند آوازیان
قرض تا ندهد کس او را یک پشیز	مفلس است این و ندارد هیچ چیز
مفلسی قلبی دغایی دبه‌ای	ظاهر و باطن ندارد حبه‌ای
چونک گاو آرد گره محکم کنید	هان و هان با او حریفی کم کنید
من نخواهم کرد زندان مرده را	ور بحکم آرید این پژمرده را
با شعار نو دثار شاخ شاخ	خوش دمست او و گلویش بس فراخ
عاریه‌ست آن تا فریبد عامه را	گر بپوشد بهر مکر آن جامه را
حله‌های عاریت دان ای سلیم	حرف حکمت بر زبان ناحکیم
دست تو چون گیرد آن ببریده‌دست	گرچه دزدی حله‌ای پوشیده است
کرد گفتش منزلم دورست و دیر	چون شبانه از شتر آمد به زیر
جو رها کردم کم از اخراج کاه	بر نشستی اشترم را از پگاه
هوش تو کو نیست اندر خانه کس	گفت تا اکنون چه می‌کردیم پس
رفت و تو نشنیده‌ای بد واقعه	طبل افلاسم به چرخ سابعه
پس طمع کر می‌کند کور ای غلام	گوش تو پر بوده است از طمع خام
مفلسست و مفلسست این قلتبان	تا کلوخ و سنگ بشنید این بیان
بر نزد کو از طمع پر بود پر	تا بشب گفتند و در صاحب شتر
در حجب بس صورتست و بس صدا	هست بر سمع و بصر مهر خدا
از جمال و از کمال و از کرشم	آنچ او خواهد رساند آن به چشم
از سماع و از بشارت وز خروش	و آنچ او خواهد رساند آن به گوش
تا که نگشاید خدایت روزنی	کون پر چاره‌ست هیچت چاره نی
وقت حاجت حق کند آن را عیان	گرچه تو هستی کنون غافل از آن
از پی هر درد درمان آفرید	گفت پیغامبر که یزدان مجید
بهر درد خویش بی فرمان او	لیک زان درمان نبینی رنگ و بو
هین بنه چون چشم کشته سوی جان	چشم را ای چاره‌جو در لامکان
که ز بی‌جایی جهان را جا شدست	این جهان از بی جهت پیدا شدست
طالب ربی و ربانیستی	باز گرد از هست سوی نیستی
جای خرجست این وجود بیش و کم	جای دخلست این عدم از وی مرم
جز معطل در جهان هست کیست	کارگاه صنع حق چون نیستیست
که ترا رحم آورد آن ای رفیق	یاد ده ما را سخنهای دقیق
ایمنی از تو مهابت هم ز تو	هم دعا از تو اجابت هم ز تو
مصلحی تو ای تو سلطان سخن	گر خطا گفتیم اصلاحش تو کن
گرچه جوی خون بود نیلش کنی	کیمیا داری که تبدیلش کنی
این چنین اکسیرها اسرار تست	این چنین میناگریها کار تست
ز آب و گل نقش تن آدم زدی	آب را و خاک را بر هم زدی
با هزار اندیشه و شادی و غم	نسبتش دادی و جفت و خال و عم
زین غم و شادی جدایی داده‌ای	باز بعضی را رهایی داده‌ای
کرده‌ای در چشم او هر خوب زشت	برده‌ای از خویش و پیوند و سرشت
وانچ ناپیداست مسند می‌کند	هر چه محسوس است او رد می‌کند
یار بیرون فتنهٔ او در جهان	عشق او پیدا و معشوقش نهان
نیست بر صورت نه بر روی ستی	این رها کن عشقهای صورتی
خواه عشق این جهان خواه آن جهان	آنچ معشوقست صورت نیست آن
چون برون شد جان چرایش هشته‌ای	آنچ بر صورت تو عاشق گشته‌ای
عاشقا وا جو که معشوق تو کیست	صورتش بر جاست این سیری ز چیست
عاشقستی هر که او را حس هست	آنچ محسوسست اگر معشوقه است
کی وفا صورت دگرگون می‌کند	چون وفا آن عشق افزون می‌کند
تابش عاریتی دیوار یافت	پرتو خورشید بر دیوار تافت
وا طلب اصلی که تابد او مقیم	بر کلوخی دل چه بندی ای سلیم
خویش بر صورت‌پرستان دیده بیش	ای که تو هم عاشقی بر عقل خویش
عاریت می‌دان ذهب بر مس تو	پرتو عقلست آن بر حس تو
ورنه چون شد شاهد تر پیره خر	چون زراندودست خوبی در بشر
کان ملاحت اندرو عاریه بد	چون فرشته بود همچون دیو شد
اندک اندک خشک می‌گردد نهال	اندک اندک می‌ستانند آن جمال
دل طلب کن دل منه بر استخوان	رو نعمره ننکسه بخوان
دولتش از آب حیوان ساقیست	کان جمال دل جمال باقیست
هر سه یک شد چون طلسم تو شکست	خود هم او آبست و هم ساقی و مست
بندگی کن ژاژ کم خا ناشناس	آن یکی را تو ندانی از قیاس
بر مناسب شادی و بر قافیت	معنی تو صورتست و عاریت
بی نیاز از نقش گرداند ترا	معنی آن باشد که بستاند ترا
مرد را بر نقش عاشق‌تر کند	معنی آن نبود که کور و کر کند
بهرهٔ چشم این خیالات فناست	کور را قسمت خیال غم‌فزاست
خر نبینند و به پالان بر زنند	حرف قرآن را ضریران معدنند
چند پالان دوزی ای پالان‌پرست	چون تو بینایی پی خر رو که جست
کم نگردد نان چو باشد جان ترا	خر چو هست آید یقین پالان ترا
در قلبت مایهٔ صد قالبست	پشت خر دکان و مال و مکسبست
خر برهنه نی که راکب شد رسول	خر برهنه بر نشین ای بوالفضول
والنبی قیل سافر ماشیا	النبی قد رکب معروریا
چند بگریزد ز کار و بار چند	شد خر نفس تو بر میخیش بند
خواه در صد سال و خواهی سی و بیست	بار صبر و شکر او را بردنیست
هیچ کس ندرود تا چیزی نکاشت	هیچ وازر وزر غیری بر نداشت
خام خوردن علت آرد در بشر	طمع خامست آن مخور خام ای پسر
من همان خواهم مه کار و مه دکان	کان فلانی یافت گنجی ناگهان
کسب باید کرد تا تن قادرست	کار بختست آن و آن هم نادرست
پا مکش از کار آن خود در پیست	کسب کردن گنج را مانع کیست
که اگر این کردمی یا آن دگر	تا نگردی تو گرفتار اگر
منع کرد و گفت آن هست از نفاق	کز اگر گفتن رسول با وفاق
وز اگر گفتن بجز حسرت نبرد	کان منافق در اگر گفتن بمرد
دوستی بردش سوی خانهٔ خراب	آن غریبی خانه می‌جست از شتاب
پهلوی من مر ترا مسکن شدی	گفت او این را اگر سقفی بدی
در میانه داشتی حجرهٔ دگر	هم عیال تو بیاسودی اگر
لیک ای جان در اگر نتوان نشست	گفت آری پهلوی یاران بهست
وز خوش تزویر اندر آتشند	این همه عالم طلب‌کار خوشند
لیک قلب از زر نداند چشم عام	طالب زر گشته جمله پیر و خام
بی محک زر را مکن از ظن گزین	پرتوی بر قلب زد خالص ببین
نزد دانا خویشتن را کن گرو	گر محک داری گزین کن ور نه رو
ور ندانی ره مرو تنها تو پیش	یا محک باید میان جان خویش
آشنایی که کشد سوی فنا	بانگ غولان هست بانگ آشنا
سوی من آیید نک راه و نشان	بانگ می‌دارد که هان ای کاروان
تا کند آن خواجه را از آفلان	نام هر یک می‌برد غول ای فلان
عمر ضایع راه دور و روز دیر	چون رسد آنجا ببیند گرگ و شیر
مال خواهم جاه خواهم و آب رو	چون بود آن بانگ غول آخر بگو
منع کن تا کشف گردد رازها	از درون خویش این آوازها
چشم نرگس را ازین کرکس بدوز	ذکر حق کن بانگ غولان را بسوز
رنگ می را باز دان از رنگ کاس	صبح کاذب را ز صادق وا شناس
دیده‌ای پیدا کند صبر و درنگ	تا بود کز دیدگان هفت رنگ
گوهران بینی به جای سنگها	رنگها بینی بجز این رنگها
آفتاب چرخ‌پیمایی شوی	گوهر چه بلک دریایی شوی
تو برو در کارگه بینش عیان	کارکن در کارگه باشد نهان
خارج آن کار نتوانیش دید	کار چون بر کارکن پرده تنید
آنک بیرونست از وی غافلست	کارگه چون جای باش عاملست
تا ببینی صنع و صانع را بهم	پس در آ در کارگه یعنی عدم
پس برون کارگه پوشیدگیست	کارگه چون جای روشن‌دیدگیست
لاجرم از کارگاهش کور بود	رو بهستی داشت فرعون عنود
تا قضا را باز گرداند ز در	لاجرم می‌خواست تبدیل قدر
زیر لب می‌کرد هر دم ریش‌خند	خود قضا بر سبلت آن حیله‌مند
تا بگردد حکم و تقدیر اله	صد هزاران طفل کشت او بی‌گناه
کرد در گردن هزاران ظلم و خون	تا که موسی نبی ناید برون
وز برای قهر او آماده شد	آن همه خون کرد و موسی زاده شد
دست و پایش خشک گشتی ز احتیال	گر بدیدی کارگاه لایزال
وز برون می‌کشت طفلان را گزاف	اندرون خانه‌اش موسی معاف
بر دگر کس ظن حقدی می‌برد	همچو صاحب‌نفس کو تن پرورد
خود حسود و دشمن او آن تنست	کین عدو و آن حسود و دشمنست
او به بیرون می‌دود که کو عدو	او چو فرعون و تنش موسی او
بر دگر کس دست می‌خاید به کین	نفسش اندر خانهٔ تن نازنین
هم به زخم خنجر و هم زخم مشت	آن یکی از خشم مادر را بکشت
یاد ناوردی تو حق مادری	آن یکی گفتش که از بد گوهری
او چه کرد آخر بگو ای زشت‌خو	هی تو مادر را چرا کشتی بگو
کشتمش کان خاک ستار ویست	گفت کاری کرد کان عار ویست
گفت پس هر روز مردی را کشم	گفت آن کس را بکش ای محتشم
نای او برم بهست از نای خلق	کشتم او را رستم از خونهای خلق
که فساد اوست در هر ناحیت	نفس تست آن مادر بد خاصیت
هر دمی قصد عزیزی می‌کنی	هین بکش او را که بهر آن دنی
از پی او با حق و با خلق جنگ	از وی این دنیای خوش بر تست تنگ
کس ترا دشمن نماند در دیار	نفس کشتی باز رستی ز اعتذار
از برای انبیا و اولیا	گر شکال آرد کسی بر گفت ما
پس چراشان دشمنان بود و حسود	کانبیا را نی که نفس کشته بود
بشنو این اشکال و شبهت را جواب	گوش نه تو ای طلب‌کار صواب
زخم بر خود می‌زدند ایشان چنان	دشمن خود بوده‌اند آن منکران
دشمن آن نبود که خود جان می‌کند	دشمن آن باشد که قصد جان کند
او عدو خویش آمد در حجاب	نیست خفاشک عدو آفتاب
رنج او خورشید هرگز کی کشد	تابش خورشید او را می‌کشد
مانع آید لعل را از آفتاب	دشمن آن باشد کزو آید عذاب
از شعاع جوهر پیغامبران	مانع خویشند جملهٔ کافران
چشم خود را کور و کژ کردند خلق	کی حجاب چشم آن فردند خلق
از ستیزهٔ خواجه خود را می‌کشد	چون غلام هندوی کو کین کشد
تا زیانی کرده باشد خواجه را	سرنگون می‌افتد از بام سرا
ور کند کودک عداوت با ادیب	گر شود بیمار دشمن با طبیب
راه عقل و جان خود را خود زدند	در حقیقت ره‌زن جان خودند
ماهیی گر خشم می‌گیرد ز آب	گازری گر خشم گیرد ز آفتاب
عاقبت که بود سیاه‌اختر از آن	تو یکی بنگر کرا دارد زیان
هان مشو هم زشت‌رو هم زشت‌خو	گر ترا حق آفریند زشت‌رو
ور دو شاخستت مشو تو چار شاخ	ور برد کفشت مرو در سنگ‌لاخ
می‌فزاید کمتری در اخترم	تو حسودی کز فلان من کمترم
بلک از جمله کمیها بترست	خود حسد نقصان و عیبی دیگرست
خویش را افکند در صد ابتری	آن بلیس از ننگ و عار کمتری
خود چه بالا بلک خون‌پالا بود	از حسد می‌خواست تا بالا بود
وز حسد خود را به بالا می‌فراشت	آن ابوجهل از محمد ننگ داشت
ای بسا اهل از حسد نااهل شد	بوالحکم نامش بد و بوجهل شد
هیچ اهلیت به از خوی نکو	من ندیدم در جهان جست و جو
تا پدید آید حسدها در قلق	انبیا را واسطه زان کرد حق
حاسد حق هیچ دیاری نبود	زانک کس را از خدا عاری نبود
زان سبب با او حسد برداشتی	آن کسی کش مثل خود پنداشتی
پس حسد ناید کسی را از قبول	چون مقرر شد بزرگی رسول
تا قیامت آزمایش دایمست	پس بهر دوری ولیی قایمست
هر کسی کو شیشه‌دل باشد شکست	هر که را خوی نکو باشد برست
خواه از نسل عمر خواه از علیست	پس امام حی قایم آن ولیست
هم نهان و هم نشسته پیش رو	مهدی و هادی ویست ای راه‌جو
وان ولی کم ازو قندیل اوست	او چو نورست و خرد جبریل اوست
نور را در مرتبه ترتیبهاست	وانک زین قندیل کم مشکات ماست
پرده‌های نور دان چندین طبق	زانک هفصد پرده دارد نور حق
صف صف‌اند این پرده‌هاشان تا امام	از پس هر پرده قومی را مقام
چشمشان طاقت ندارد نور بیش	اهل صف آخرین از ضعف خویش
تاب نارد روشنایی بیشتر	وان صف پیش از ضعیفی بصر
رنج جان و فتنهٔ این احولست	روشنایی کو حیات اولست
چون ز هفصد بگذرد او یم شود	احولیها اندک اندک کم شود
کی صلاح آبی و سیب ترست	آتشی که اصلاح آهن یا زرست
نی چو آهن تابشی خواهد لطیف	سیب و آبی خامیی دارد خفیف
کو جذوب تابش آن اژدهاست	لیک آهن را لطیف آن شعله‌هاست
زیر پتک و آتش است او سرخ و خوش	هست آن آهن فقیر سخت‌کش
در دل آتش رود بی رابطه	حاجب آتش بود بی واسطه
پختگی ز آتش نیابند و خطاب	بی‌حجاب آب و فرزندان آب
همچو پا را در روش پاتابه‌ای	واسطه دیگی بود یا تابه‌ای
می‌شود سوزان و می‌آرد بما	یا مکانی در میان تا آن هوا
شعله‌ها را با وجودش رابطه‌ست	پس فقیر آنست کو بی واسطه‌ست
می‌رسد از واسطهٔ این دل بفن	پس دل عالم ویست ایرا که تن
دل نجوید تن چه داند جست و جو	دل نباشد تن چه داند گفت و گو
پس نظرگاه خدا دل نه تنست	پس نظرگاه شعاع آن آهنست
لیک ترسم تا نلغزد وهم عام	بس مثال و شرح خواهد این کلام
اینک گفتم هم نبد جز بی‌خودی	تا نگردد نیکوی ما بدی
مر گدا را دستگه بر در بود	پای کژ را کفش کژ بهتر بود
با یکی زان دو سخن گفت و شنید	پادشاهی دو غلام ارزان خرید
از لب شکر چه زاید شکرآب	یافتش زیرک‌دل و شیرین جواب
این زبان پرده‌ست بر درگاه جان	آدمی مخفیست در زیر زبان
سر صحن خانه شد بر ما پدید	چونک بادی پرده را در هم کشید
گنج زر یا جمله مار و کزدمست	کاندر آن خانه گهر یا گندمست
زانک نبود گنج زر بی پاسبان	یا درو گنجست و ماری بر کران
کز پس پانصد تامل دیگران	بی تامل او سخن گفتی چنان
جمله دریا گوهر گویاستی	گفتیی در باطنش دریاستی
حق و باطل را ازو فرقان شدی	نور هر گوهر کزو تابان شدی
ذره ذره حق و باطل را جدا	نور فرقان فرق کردی بهر ما
هم سؤال و هم جواب از ما بدی	نور گوهر نور چشم ما شدی
چون سؤالست این نظر در اشتباه	چشم کژ کردی دو دیدی قرص ماه
تا یکی بینی تو مه را نک جواب	راست گردان چشم را در ماهتاب
هست هم نور و شعاع آن گهر	فکرتت که کژ مبین نیکو نگر
چشم گفت از من شنو آن را بهل	هر جوابی کان ز گوش آید بدل
چشم صاحب حال و گوش اصحاب قال	گوش دلاله‌ست و چشم اهل وصال
در عیان دیده‌ها تبدیل ذات	در شنود گوش تبدیل صفات
پختگی جو در یقین منزل مکن	ز آتش ار علمت یقین شد از سخن
این یقین خواهی در آتش در نشین	تا نسوزی نیست آن عین الیقین
ورنه قل در گوش پیچیده شود	گوش چون نافذ بود دیده شود
تا که شه با آن غلامانش چه کرد	این سخن پایان ندارد باز گرد
آن دگر را کرد اشارت که بیا	آن غلامک را چو دید اهل ذکا
جد گود فرزندکم تحقیر نیست	کاف رحمت گفتمش تصغیر نیست
بود او گنده‌دهان دندان سیاه	چون بیامد آن دوم در پیش شاه
جست و جویی کرد هم ز اسرار او	گرچه شه ناخوش شد از گفتار او
دور بنشین لیک آن سوتر مران	گفت با این شکل و این گند دهان
نه جلیس و یار و هم‌بقعه بدی	که تو اهل نامه و رقعه بدی
تو حبیب و ما طبیب پر فنیم	تا علاج آن دهان تو کنیم
نیست لایق از تو دیده دوختن	بهر کیکی نو گلیمی سوختن
تا ببینم صورت عقلت نکو	با همه بنشین دو سه دستان بگو
سوی حمامی که رو خود را بخار	آن ذکی را پس فرستاد او به کار
صد غلامی در حقیقت نه یکی	وین دگر را گفت خه تو زیرکی
از تو ما را سرد می‌کرد آن حسود	آن نه‌ای که خواجه‌تاش تو نمود
حیز و نامرد و چنینست و چنین	گفت او دزد و کژست و کژنشین
راست‌گویی من ندیدستم چو او	گفت پیوسته بدست او راست‌گو
هرچه گوید من نگویم آن تهیست	راست‌گویی در نهادش خلقتیست
متهم دارم وجود خویش را	کژ ندانم آن نکواندیش را
من نبینم در وجود خود شها	باشد او در من ببیند عیبها
کی بدی فارغ وی از اصلاح خویش	هر کسی گر عیب خود دیدی ز پیش
لاجرم گویند عیب همدگر	غافل‌اند این خلق از خود ای پدر
من ببینم روی تو تو روی من	من نبینم روی خود را ای شمن
نور او از نور خلقانست بیش	آنکسی که او ببیند روی خویش
زانک دیدش دید خلاقی بود	گر بیمرد دید او باقی بود
روی خود محسوس بیند پیش رو	نور حسی نبود آن نوری که او
آنچنان که گفت او از عیب تو	گفت اکنون عیبهای او بگو
کدخدای ملکت و کار منی	تا بدانم که تو غمخوار منی
گرچه هست او مر مرا خوش خواجه‌تاش	گفت ای شه من بگویم عیبهاش
عیب او صدق و ذکا و همدمی	عیب او مهر و وفا و مردمی
آن جوامردی که جان را هم بداد	کمترین عیبش جوامردی و داد
چه جوامردی بود کان را ندید	صد هزاران جان خدا کرده پدید
بهر یک جان کی چنین غمگین شدی	ور بدیدی کی بجان بخلش بدی
کو ز جوی آب نابینا بود	بر لب جو بخل آب آن را بود
داند او پاداش خود در یوم دین	گفت پیغامبر که هر که از یقین
هر زمان جودی دگرگون زایدش	که یکی را ده عوض می‌آیدش
پس عوض دیدن ضد ترسیدنست	جود جمله از عوضها دیدنست
شاد دارد دید در خواض را	بخل نادیدن بود اعواض را
زانک کس چیزی نبازد بی بدیل	پس بعالم هیچ کس نبود بخیل
دید دارد کار جز بینا نرست	پس سخا از چشم آمد نه ز دست
هست او در هستی خود عیب‌جو	عیب دیگر این که خودبین نیست او
با همه نیکو و با خود بد بدست	عیب‌گوی و عیب‌جوی خود بدست
مدح خود در ضمن مدح او میار	گفت شه جلدی مکن در مدح یار
شرمساری آیدت در ما ورا	زانک من در امتحان آرم ورا
مالک الملک و به رحمان و رحیم	گفت نه والله بالله العظیم
نه بحاجت بل بفضل و کبریا	آن خدایی که فرستاد انبیا
آفرید او شهسواران جلیل	آن خداوندی که از خاک ذلیل
بگذرانید از تک افلاکیان	پاکشان کرد از مزاج خاکیان
وانگه او بر جملهٔ انوار تاخت	بر گرفت از نار و نور صاف ساخت
تا که آدم معرفت زان نور یافت	آن سنابرقی که بر ارواح تافت
پس خلیفه‌ش کرد آدم کان بدید	آن کز آدم رست و دست شیث چید
در هوای بحر جان دربار بود	نوح از آن گوهر که برخوردار بود
بی حذر در شعله‌های نار رفت	جان ابراهیم از آن انوار زفت
پیش دشنهٔ آبدارش سر نهاد	چونک اسمعیل در جویش فتاد
آهن اندر دست‌بافش نرم شد	جان داوود از شعاعش گرم شد
دیو گشتش بنده فرمان و مطیع	چون سلیمان بد وصالش را رضیع
چشم روشن کرد از بوی پسر	در قضا یعقوب چون بنهاد سر
شد چنان بیدار در تعبیر خواب	یوسف مه‌رو چو دید آن آفتاب
ملکت فرعون را یک لقمه کرد	چون عصا از دست موسی آب خورد
بر فراز گنبد چارم شتافت	نردبانش عیسی مریم چو یافت
قرص مه را کرد او در دم دو نیم	چون محمد یافت آن ملک و نعیم
با چنان شه صاحب و صدیق شد	چون ابوبکر آیت توفیق شد
حق و باطل را چو دل فاروق شد	چون عمر شیدای آن معشوق شد
نور فایض بود و ذی النورین گشت	چونک عثمان آن عیان را عین گشت
گشت او شیر خدا در مرج جان	چون ز رویش مرتضی شد درفشان
خود مقاماتش فزون شد از عدد	چون جنید از جند او دید آن مدد
نام قطب العارفین از حق شنید	بایزید اندر مزیدش راه دید
شد خلیفهٔ عشق و ربانی نفس	چونک کرخی کرخ او را شد حرس
گشت او سلطان سلطانان داد	پور ادهم مرکب آن سو راند شاد
گشت او خورشید رای و تیز طرف	وان شقیق از شق آن راه شگرف
سر فرازانند زان سوی جهان	صد هزاران پادشاهان نهان
هر گدایی نامشان را بر نخواند	نامشان از رشک حق پنهان بماند
کاندر آن بحرند همچون ماهیان	حق آن نور و حق نورانیان
نیست لایق نام نو می‌جویمش	بحر جان و جان بحر ار گویمش
مغزها نسبت بدو باشند پوست	حق آن آنی که این و آن ازوست
هست صد چندان که این گفتار من	که صفات خواجه‌تاش و یار من
باورت ناید چه گویم ای کریم	آنچ می‌دانم ز وصف آن ندیم
چند گویی آن این و آن او	شاه گفت اکنون از آن خود بگو
از تک دریا چه در آورده‌ای	تو چه داری و چه حاصل کرده‌ای
نور جان داری که یار دل شود	روز مرگ این حس تو باطل شود
هست آنچ گور را روشن کند	در لحد کین چشم را خاک آگند
پر و بالت هست تا جان بر پرد	آن زمان که دست و پایت بر درد
جان باقی بایدت بر جا نشاند	آن زمان کین جان حیوانی نماند
این حسن را سوی حضرت بردنست	شرط من جا بالحسن نه کردنست
این عرضها که فنا شد چون بری	جوهری داری ز انسان یا خری
چونک لایبقی زمانین انتفی	این عرضهای نماز و روزه را
لیک از جوهر برند امراض را	نقل نتوان کرد مر اعراض را
چون ز پرهیزی که زایل شد مرض	تا مبدل گشت جوهر زین عرض
شد دهان تلخ از پرهیز شهد	گشت پرهیز عرض جوهر بجهد
داروی مو کرد مو را سلسله	از زراعت خاکها شد سنبله
جوهر فرزند حاصل شد ز ما	آن نکاح زن عرض بد شد فنا
جوهر کره بزاییدن غرض	جفت کردن اسپ و اشتر را عرض
کشت جوهر گشت بستان نک غرض	هست آن بستان نشاندن هم عرض
جوهری زان کیمیا گر شد بیار	هم عرض دان کیمیا بردن به کار
زین عرض جوهر همی‌زاید صفا	صیقلی کردن عرض باشد شها
دخل آن اعراض را بنما مرم	پس مگو که من عملها کرده‌ام
سایهٔ بز را پی قربان مکش	این صفت کردن عرض باشد خمش
گر تو فرمایی عرض را نقل نیست	گفت شاها بی قنوط عقل نیست
گر عرض کان رفت باز آینده نیست	پادشاها جز که یاس بنده نیست
فعل بودی باطل و اقوال فشر	گر نبودی مر عرض را نقل و حشر
حشر هر فانی بود کونی دگر	این عرضها نقل شد لونی دگر
لایق گله بود هم سایقش	نقل هر چیزی بود هم لایقش
صورت هر یک عرض را نوبتیست	وقت محشر هر عرض را صورتیست
جنبش جفتی و جفتی با غرض	بنگر اندر خود نه تو بودی عرض
در مهندس بود چون افسانه‌ها	بنگر اندر خانه و کاشانه‌ها
بود موزون صفه و سقف و درش	آن فلان خانه که ما دیدیم خوش
آلت آورد و ستون از بیشه‌ها	از مهندس آن عرض و اندیشه‌ها
جز خیال و جز عرض و اندیشه‌ای	چیست اصل و مایهٔ هر پیشه‌ای
در نگر حاصل نشد جز از عرض	جمله اجزای جهان را بی غرض
بنیت عالم چنان دان در ازل	اول فکر آخر آمد در عمل
در عمل ظاهر بخر می‌شود	میوه‌ها در فکر دل اول بود
اندر آخر حرف اول خواندی	چون عمل کردی شجر بنشاندی
آن همه از بهر میوه مرسلست	گرچه شاخ و برگ و بیخش اولست
اندر آخر خواجهٔ لولاک بود	پس سری که مغز آن افلاک بود
نقل اعراضست این شیر و شگال	نقل اعراضست این بحث و مقال
اندرین معنی بیامد هل اتی	جمله عالم خود عرض بودند تا
وین صور هم از چه زاید از فکر	این عرضها از چه زاید از صور
عقل چون شاهست و صورتها رسل	این جهان یک فکرتست از عقل کل
عالم ثانی جزای این و آن	عالم اول جهان امتحان
آن عرض زنجیر و زندان می‌شود	چاکرت شاها جنایت می‌کند
آن عرض نی خلعتی شد در نبرد	بنده‌ات چون خدمت شایسته کرد
این از آن و آن ازین زاید بسیر	این عرض با جوهر آن بیضست و طیر
این عرضهای تو یک جوهر نزاد	گفت شاهنشه چنین گیر المراد
تا بود غیب این جهان نیک و بد	گفت مخفی داشتست آن را خرد
کافر و مؤمن نگفتی جز که ذکر	زانک گر پیدا شدی اشکال فکر
نقش دین و کفر بودی بر جبین	پس عیان بودی نه غیب ای شاه این
چون کسی را زهره تسخر بدی	کی درین عالم بت و بتگر بدی
در قیامت کی کند جرم و خطا	پس قیامت بودی این دنیای ما
لیک از عامه نه از خاصان خود	گفت شه پوشید حق پاداش بد
از امیران خفیه دارم نه از وزیر	گر به دامی افکنم من یک امیر
وز صورهای عملها صد هزار	حق به من بنمود پس پاداش کار
ماه را بر من نمی‌پوشد غمام	تو نشانی ده که من دانم تمام
چون تو می‌دانی که آنچ بود چیست	گفت پس از گفت من مقصود چیست
آنک دانسته برون آید عیان	گفت شه حکمت در اظهار جهان
بر جهان ننهاد رنج طلق و درد	آنچ می‌دانست تا پیدا نکرد
تا بدی یا نیکیی از تو نجست	یک زمان بی کار نتوانی نشست
شد موکل تا شود سرت عیان	این تقاضاهای کار از بهر آن
چون سر رشتهٔ ضمیرش می‌کشد	پس کلابهٔ تن کجا ساکن شود
بر تو بی کاری بود چون جان‌کنش	تاسهٔ تو شد نشان آن کشش
هر سبب مادر اثر از وی ولد	این جهان و آن جهان زاید ابد
تا بزاید او اثرهای عجب	چون اثر زایید آن هم شد سبب
دیده‌ای باید منور نیک نیک	این سببها نسل بر نسلست لیک
یا بدید از وی نشانی یا ندید	شاه با او در سخن اینجا رسید
لیک ما را ذکر آن دستور نیست	گر بدید آن شاه جویا دور نیست
سوی خویشش خواند آن شاه و همام	چون ز گرمابه بیامد آن غلام
بس لطیفی و ظریف و خوب‌رو	گفت صحا لک نعیم دائم
که همی‌گوید برای تو فلان	ای دریغا گر نبودی در تو آن
دیدنت ملک جهان ارزیدیی	شاد گشتی هر که رویت دیدیی
کز برای من بگفت آن دین‌تباه	گفت رمزی زان بگو ای پادشاه
کاشکارا تو دوایی خفیه درد	گفت اول وصف دوروییت کرد
در زمان دریای خشمش جوش کرد	خبث یارش را چو از شه گوش کرد
تا که موج هجو او از حد گذشت	کف برآورد آن غلام و سرخ گشت
همچو سگ در قحط بس گه‌خوار بود	کو ز اول دم که با من یار بود
دست بر لب زد شهنشاهش که بس	چون دمادم کرد هجوش چون جرس
از تو جان گنده‌ست و از یارت دهان	گفت دانستم ترا از وی بدان
تا امیر او باشد و مامور تو	پس نشین ای گنده‌جان از دور تو
همچو سبزهٔ گولخن دان ای کیا	در حدیث آمد که تسبیح از ریا
با خصال بد نیرزد یک تسو	پس بدان که صورت خوب و نکو
چون بود خلقش نکو در پاش میر	ور بود صورت حقیر و ناپذیر
عالم معنی بماند جاودان	صورت ظاهر فنا گردد بدان
بگذر از نقش سبو رو آب جو	چند بازی عشق با نقش سبو
از صدف دری گزین گر عاقلی	صورتش دیدی ز معنی غافلی
گرچه جمله زنده‌اند از بحر جان	این صدفهای قوالب در جهان
چشم بگشا در دل هر یک نگر	لیک اندر هر صدف نبود گهر
زانک کم‌یابست آن در ثمین	کان چه دارد وین چه دارد می‌گزین
در بزرگی هست صد چندان که لعل	گر به صورت می‌روی کوهی به شکل
هست صد چندان که نقش چشم تو	هم به صورت دست و پا و پشم تو
کز همه اعضا دو چشم آمد گزین	لیک پوشیده نباشد بر تو این
صد جهان گردد به یک دم سرنگون	از یک اندیشه که آید در درون
صد هزاران لشکرش در پی دود	جسم سلطان گر به صورت یک بود
هست محکوم یکی فکر خفی	باز شکل و صورت شاه صفی
گشته چون سیلی روانه بر زمین	خلق بی‌پایان ز یک اندیشه بین
لیک چون سیلی جهان را خورد و برد	هست آن اندیشه پیش خلق خرد
قایمست اندر جهان هر پیشه‌ای	پس چو می‌بینی که از اندیشه‌ای
کوهها و دشتها و نهرها	خانه‌ها و قصرها و شهرها
زنده از وی همچو کز دریا سمک	هم زمین و بحر و هم مهر و فلک
تن سلیمانست و اندیشه چو مور	پس چرا از ابلهی پیش تو کور
هست اندیشه چو موش و کوه گرگ	می‌نماید پیش چشمت که بزرگ
ز ابر و رعد و چرخ داری لرز و بیم	عالم اندر چشم تو هول و عظیم
ایمن و غافل چو سنگ بی‌خبر	وز جهان فکرتی ای کم ز خر
آدمی خو نیستی خرکره‌ای	زانک نقشی وز خرد بی‌بهره‌ای
شخص از آن شد نزد تو بازی و سهل	سایه را تو شخص می‌بینی ز جهل
بر گشاید بی‌حجابی پر و بال	باش تا روزی که آن فکر و خیال
نیست گشته این زمین سرد و گرم	کوهها بینی شده چون پشم نرم
جز خدای واحد حی ودود	نه سما بینی نه اختر نه وجود
تا دهد مر راستیها را فروغ	یک فسانه راست آمد یا دروغ
بر گزیده بود بر جملهٔ حشم	پادشاهی بنده‌ای را از کرم
ده یک قدرش ندیدی صد وزیر	جامگی او وظیفهٔ چل امیر
او ایازی بود و شه محمود وقت	از کمال طالع و اقبال و بخت
پیش ازین تن بوده هم پیوند و خویش	روح او با روح شه در اصل خویش
بگذر از اینها که نو حادث شدست	کار آن دارد که پیش از تن بدست
چشم او بر کشتهای اولست	کار عارف‌راست کو نه احولست
چشم او آنجاست روز و شب گرو	آنچ گندم کاشتندش و آنچ جو
حیله‌ها و مکرها بادست باد	آنچ آبستست شب جز آن نزاد
آنک بیند حیلهٔ حق بر سرش	کی کند دل خوش به حیلتهای گش
جان تو نی آن جهد نی این جهد	او درون دام و دامی می‌نهد
عاقبت بر روید آن کشتهٔ اله	گر بروید ور بریزد صد گیاه
این دوم فانیست و آن اول درست	کشت نو کارند بر کشت نخست
تخم ثانی فاسد و پوسیده است	تخم اول کامل و بگزیده است
گرچه تدبیرت هم از تدبیر اوست	افکن این تدبیر خود را پیش دوست
آخر آن روید که اول کاشتست	کار آن دارد که حق افراشتست
چون اسیر دوستی ای دوستدار	هرچه کاری از برای او بکار
هرچه آن نه کار حق هیچست هیچ	گرد نفس دزد و کار او مپیچ
نزد مالک دزد شب رسوا شود	پیش از آنک روز دین پیدا شود
مانده روز داوری بر گردنش	رخت دزدیده بتدبیر و فنش
تا بغیر دام او دامی نهند	صد هزاران عقل با هم بر جهند
کی نماید قوتی با باد خس	دام خود را سخت‌تر یابند و بس
در سؤالت فایده هست ای عنود	گر تو گویی فایدهٔ هستی چه بود
چه شنویم این را عبث بی عایده	گر ندارد این سؤالت فایده
پس جهان بی فایده آخر چراست	ور سالت را بسی فایده‌هاست
از جهتهای دگر پر عایده‌ست	ور جهان از یک جهت بی فایده‌ست
مر ترا چون فایده‌ست از وی مه‌ایست	فایدهٔ تو گر مرا فایده نیست
گرچه بر اخوان عبث بد زایده	حسن یوسف عالمی را فایده
لیک بر محروم بانگ چوب بود	لحن داوودی چنان محبوب بود
لیک بر محروم و منکر بود خون	آب نیل از آب حیوان بد فزون
بر منافق مردنست و ژندگی	هست بر مؤمن شهیدی زندگی
که نه محرومند از وی امتی	چیست در عالم بگو یک نعمتی
هست هر جان را یکی قوتی دگر	گاو و خر را فایده چه در شکر
پس نصیحت کردن او را رایضیست	لیک گر آن قوت بر وی عارضیست
گرچه پندارد که آن خود قوت اوست	چون کسی کو از مرض گل داشت دوست
روی در قوت مرض آورده است	قوت اصلی را فرامش کرده است
قوت علت را چو چربش کرده است	نوش را بگذاشته سم خورده است
قوت حیوانی مرورا ناسزاست	قوت اصلی بشر نور خداست
که خورد او روز و شب زین آب و گل	لیک از علت درین افتاد دل
کو غذای والسما ذات الحبک	روی زرد و پای سست و دل سبک
خوردن آن بی گلو و آلتست	آن غذای خاصگان دولتست
مر حسود و دیو را از دود فرش	شد غذای آفتاب از نور عرش
آن غذا را نی دهان بد نی طبق	در شهیدان یرزقون فرمود حق
دل ز هر علمی صفایی می‌برد	دل ز هر یاری غذایی می‌خورد
چشم از معنی او حساسه ایست	صورت هر آدمی چون کاسه ایست
وز قران هر قرین چیزی بری	از لقای هر کسی چیزی خوری
لایق هر دو اثر زاید یقین	چون ستاره با ستاره شد قرین
وز قران سنگ و آهن شد شرر	چون قران مرد و زن زاید بشر
میوه‌ها و سبزه و ریحانها	وز قران خاک با بارانها
دلخوشی و بی‌غمی و خرمی	وز قران سبزه‌ها با آدمی
می‌بزاید خوبی و احسان ما	وز قران خرمی با جان ما
چون بر آید از تفرج کام ما	قابل خوردن شود اجسام ما
خون ز خورشید خوش گلگون بود	سرخ رویی از قران خون بود
وان ز خورشیدست و از وی می‌رسد	بهترین رنگها سرخی بود
شوره گشت و کشت را نبود محل	هر زمینی کان قرین شد با زحل
چون قران دیو با اهل نفاق	قوت اندر فعل آید ز اتفاق
بی همه طاق و طرم طاق و طرم	این معانی راست از چرخ نهم
امر را طاق و طرم ماهیتست	خلق را طاق و طرم عاریتست
بر امید عز در خواری خوشند	از پی طاق و طرم خواری کشند
گردن خود کرده‌اند از غم چو دوک	بر امید عز ده‌روزهٔ خدوک
کاندرین عز آفتاب روشنم	چون نمی‌آیند اینجا که منم
آفتاب ما ز مشرقها برون	مشرق خورشید برج قیرگون
نه بر آمد نه فرو شد ذات او	مشرق او نسبت ذرات او
در دو عالم آفتاب بی فییم	ما که واپس ماند ذرات وییم
هم ز فر شمس باشد این سبب	باز گرد شمس می‌گردم عجب
هم ازو حبل سببها منقطع	شمس باشد بر سببها مطلع
از کی از شمس این شما باور کنید	صد هزاران بار ببریدم امید
صبر دارم من و یا ماهی ز آب	تو مرا باور مکن کز آفتاب
عین صنع آفتابست ای حسن	ور شوم نومید نومیدی من
هیچ هست از غیر هستی چون چرد	عین صنع از نفس صانع چون برد
گر براق و تازیان ور خود خرند	جمله هستیها ازین روضه چرند
هر دم آرد رو به محرابی جدید	وانک گردشها از آن دریا ندید
تا که آب شور او را کور کرد	او ز بحر عذب آب شور خورد
ز آب من ای کور تا یابی بصر	بحر می‌گوید به دست راست خور
کو بداند نیک و بد را کز کجاست	هست دست راست اینجا ظن راست
راست می‌گردی گهی گاهی دوتو	نیزه‌گردانیست ای نیزه که تو
ورنه ما آن کور را بینا کنیم	ما ز عشق شمس دین بی ناخنیم
داروش کن کوری چشم حسود	هان ضیاء الحق حسام الدین تو زود
داروی ظلمت‌کش استیزفعل	توتیای کبریای تیزفعل
ظلمت صد ساله را زو بر کند	آنک گر بر چشم اعمی بر زند
کز حسودی بر تو می‌آرد جحود	جمله کوران را دواکن جز حسود
جان مده تا همچنین جان می‌کنم	مر حسودت را اگر چه آن منم
وانک می‌رنجد ز بود آفتاب	آنک او باشد حسود آفتاب
اینت افتاده ابد در قعر چاه	اینت درد بی‌دوا کوراست آه
کی برآید این مراد او بگو	نفی خورشید ازل بایست او
باز کورست آنک شد گم‌کرده راه	باز آن باشد که باز آید به شاه
باز در ویران بر جغدان فتاد	راه را گم کرد و در ویران فتاد
لیک کورش کرد سرهنگ قضا	او همه نورست از نور رضا
در میان جغد و ویرانش سپرد	خاک در چشمش زد و از راه برد
پر و بال نازنینش می‌کنند	بر سری جغدانش بر سر می‌زنند
باز آمد تا بگیرد جای ما	ولوله افتاد در جغدان که ها
اندر افتادند در دلق غریب	چون سگان کوی پر خشم و مهیب
صد چنین ویران فدا کردم به جغد	باز گوید من چه در خوردم به جغد
سوی شاهنشاه راجع می‌شوم	من نخواهم بود اینجا می‌روم
نه مقیمم می‌روم سوی وطن	خویشتن مکشید ای جغدان که من
ورنه ما را ساعد شه ناز جاست	این خراب آباد در چشم شماست
تا ز خان و مان شما را بر کند	جغد گفتا باز حیلت می‌کند
برکند ما را به سالوسی ز وکر	خانه‌های ما بگیرد او بمکر
والله از جمله حریصان بترست	می‌نماید سیری این حیلت‌پرست
دنبه مسپارید ای یاران به خرس	او خورد از حرص طین را همچو دبس
تا برد او ما سلیمان را ز ره	لاف از شه می‌زند وز دست شه
مشنوش گر عقل داری اندکی	خود چه جنس شاه باشد مرغکی
هیچ باشد لایق گوزینه سیر	جنس شاهست او و یا جنس وزیر
هست سلطان با حشم جویای من	آنچ می‌گوید ز مکر و فعل و فن
اینت لاف خام و دام گول‌گیر	اینت مالیخولیای ناپذیر
مرغک لاغر چه درخورد شهیست	هر که این باور کند از ابلهیست
مر ورا یاری‌گری از شاه کو	کمترین جغد ار زند بر مغز او
بیخ جغدستان شهنشه بر کند	گفت باز ار یک پر من بشکند
دل برنجاند کند با من جفا	جغد چه بود خود اگر بازی مرا
صد هزاران خرمن از سرهای باز	شه کند توده به هر شیب و فراز
هر کجا که من روم شه در پیست	پاسبان من عنایات ویست
بی خیال من دل سلطان سقیم	در دل سلطان خیال من مقیم
می‌پرم بر اوج دل چون پرتوش	چون بپراند مرا شه در روش
پرده‌های آسمانها می‌درم	همچو ماه و آفتابی می‌پرم
انفطار آسمان از فطرتم	روشنی عقلها از فکرتم
جغد کی بود تا بداند سر ما	بازم و حیران شود در من هما
صد هزاران بسته را آزاد کرد	شه برای من ز زندان یاد کرد
از دم من جغدها را باز کرد	یک دمم با جغدها دمساز کرد
فهم کرد از نیکبختی راز من	ای خنک جغدی که در پرواز من
گرچه جغدانید شهبازان شوید	در من آویزید تا نازان شوید
هر کجا افتد چرا باشد غریب	آنک باشد با چنان شاهی حبیب
گر چو نی نالد نباشد بی نوا	هر که باشد شاه دردش را دوا
طبل بازم می‌زند شه از کنار	مالک ملک نیم من طبل‌خوار
حق گواه من به رغم مدعی	طبل باز من ندای ارجعی
لیک دارم در تجلی نور ازو	من نیم جنس شهنشه دور ازو
آب جنس خاک آمد در نبات	نیست جنسیت ز روی شکل و ذات
طبع را جنس آمدست آخر مدام	باد جنس آتش آمد در قوام
مای ما شد بهر مای او فنا	جنس ما چون نیست جنس شاه ما
پیش پای اسپ او گردم چو گرد	چون فنا شد مای ما او ماند فرد
هست بر خاکش نشان پای او	خاک شد جان و نشانیهای او
تا شوی تاج سر گردن‌کشان	خاک پایش شو برای این نشان
نقل من نوشید پیش از نقل من	تا که نفریبد شما را شکل من
قصد صورت کرد و بر الله زد	ای بسا کس را که صورت راه زد
هیچ این جان با بدن مانند هست	آخر این جان با بدن پیوسته است
نور دل در قطرهٔ خونی نهفت	تاب نور چشم با پیهست جفت
عقل چون شمعی درون مغز سر	شادی اندر گرده و غم در جگر
عقلها در دانش چونی زبون	این تعلقها نه بی کیفست و چون
جان ازو دری ستد در جیب کرد	جان کل با جان جزو آسیب کرد
حامله شد از مسیح دلفریب	همچو مریم جان از آن آسیب جیب
آن مسیحی کز مساحت برترست	آن مسیحی نه که بر خشک و ترست
از چنین جانی شود حامل جهان	پس ز جان جان چو حامل گشت جان
این حشر را وا نماید محشری	پس جهان زاید جهانی دیگری
من ز شرح این قیامت قاصرم	تا قیامت گر بگویم بشمرم
حرفها دام دم شیرین‌لبیست	این سخنها خود بمعنی یا ربیست
چونک لبیکش به یارب می‌رسد	چون کند تقصیر پس چون تن زند
لیک سر تا پای بتوانی چشید	هست لبیکی که نتوانی شنید
بر سر دیوار تشنهٔ دردمند	بر لب جو بوده دیواری بلند
از پی آب او چو ماهی زار بود	مانعش از آب آن دیوار بود
بانگ آب آمد به گوشش چون خطاب	ناگهان انداخت او خشتی در آب
مست کرد آن بانگ آبش چون نبیذ	چون خطاب یار شیرین لذیذ
گشت خشت‌انداز از آنجا خشت‌کن	از صفای بانگ آب آن ممتحن
فایده چه زین زدن خشتی مرا	آب می‌زد بانگ یعنی هی ترا
من ازین صنعت ندارم هیچ دست	تشنه گفت آبا مرا دو فایده‌ست
کو بود مر تشنگان را چون رباب	فایدهٔ اول سماع بانگ آب
مرده را زین زندگی تحویل شد	بانگ او چون بانگ اسرافیل شد
باغ می‌یابد ازو چندین نگار	یا چو بانگ رعد ایام بهار
یا چو بر محبوس پیغام نجات	یا چو بر درویش ایام زکات
می‌رسد سوی محمد بی دهن	چون دم رحمان بود کان از یمن
کان به عاصی در شفاعت می‌رسد	یا چو بوی احمد مرسل بود
می‌زند بر جان یعقوب نحیف	یا چو بوی یوسف خوب لطیف
بر کنم آیم سوی ماء معین	فایدهٔ دیگر که هر خشتی کزین
پست‌تر گردد بهر دفعه که کند	کز کمی خشت دیوار بلند
فصل او درمان وصلی می‌بود	پستی دیوار قربی می‌شود
موجب قربی که واسجد واقترب	سجده آمد کندن خشت لزب
مانع این سر فرود آوردنست	تا که این دیوار عالی‌گردنست
تا نیابم زین تن خاکی نجات	سجده نتوان کرد بر آب حیات
زودتر بر می‌کند خشت و مدر	بر سر دیوار هر کو تشنه‌تر
او کلوخ زفت‌تر کند از حجاب	هر که عاشقتر بود بر بانگ آب
نشنود بیگانه جز بانگ بلق	او ز بانگ آب پر می تا عنق
مغتنم دارد گزارد وام خویش	ای خنک آن را که او ایام پیش
صحت و زور دل و قوت بود	اندر آن ایام کش قدرت بود
می‌رساند بی دریغی بار و بر	وان جوانی همچو باغ سبز و تر
سبز می‌گردد زمین تن بدان	چشمه‌های قوت و شهوت روان
معتدل ارکان و بی تخلیط و بند	خانهٔ معمور و سقفش بس بلند
گردنت بندد به حبل من مسد	پیش از آن کایام پیری در رسد
هرگز از شوره نبات خوش نرست	خاک شوره گردد و ریزان و سست
او ز خویش و دیگران نا منتفع	آب زور و آب شهوت منقطع
چشم را نم آمده تاری شده	ابروان چون پالدم زیر آمده
رفته نطق و طعم و دندانها ز کار	از تشنج رو چو پشت سوسمار
کارگه ویران عمل رفته ز ساز	روز بیگه لاشه لنگ و ره دراز
قوت بر کندن آن کم شده	بیخهای خوی بد محکم شده
در میان ره نشاند او خاربن	همچو آن شخص درشت خوش‌سخن
پس بگفتندش بکن این را نکند	ره گذریانش ملامت‌گر شدند
پای خلق از زخم آن پر خون شدی	هر دمی آن خاربن افزون شدی
پای درویشان بخستی زار زار	جامه‌های خلق بدریدی ز خار
گفت آری بر کنم روزیش من	چون بجد حاکم بدو گفت این بکن
شد درخت خار او محکم نهاد	مدتی فردا و فردا وعده داد
پیش آ در کار ما واپس مغژ	گفت روزی حاکمش ای وعده کژ
گفت عجل لا تماطل دیننا	گفت الایام یا عم بیننا
که بهر روزی که می‌آید زمان	تو که می‌گویی که فردا این بدان
وین کننده پیر و مضطر می‌شود	آن درخت بد جوان‌تر می‌شود
خارکن در پیری و در کاستن	خاربن در قوت و برخاستن
خارکن هر روز زار و خشک تر	خاربن هر روز و هر دم سبز و تر
زود باش و روزگار خود مبر	او جوان‌تر می‌شود تو پیرتر
بارها در پای خار آخر زدت	خاربن دان هر یکی خوی بدت
حس نداری سخت بی‌حس آمدی	بارها از خوی خود خسته شدی
که ز خلق زشت تو هست آن رسان	گر ز خسته گشتن دیگر کسان
تو عذاب خویش و هر بیگانه‌ای	غافلی باری ز زخم خود نه‌ای
تو علی‌وار این در خیبر بکن	یا تبر بر گیر و مردانه بزن
وصل کن با نار نور یار را	یا به گلبن وصل کن این خار را
وصل او گلشن کند خار ترا	تا که نور او کشد نار ترا
کشتن آتش به مؤمن ممکنست	تو مثال دوزخی او مؤمنست
کو بممن لابه‌گر گردد ز بیم	مصطفی فرمود از گفت جحیم
هین که نورت سوز نارم را ربود	گویدش بگذر ز من ای شاه زود
زانک بی ضد دفع ضد لا یمکنست	پس هلاک نار نور مؤمنست
کان ز قهر انگیخته شد این ز فضل	نار ضد نور باشد روز عدل
آب رحمت بر دل آتش گمار	گر همی خواهی تو دفع شر نار
آب حیوان روح پاک محسنست	چشمهٔ آن آب رحمتمؤمنست
زانک تو از آتشی او آب خو	بس گریزانست نفس تو ازو
کآتشش از آب ویران می‌شود	ز آب آتش زان گریزان می‌شود
حس شیخ و فکر او نور خوشست	حس و فکر تو همه از آتشست
چک چک از آتش بر آید برجهد	آب نور او چو بر آتش چکد
تا شود این دوزخ نفس تو سرد	چون کند چک‌چک تو گویش مرگ و درد
تا نسوزد عدل و احسان ترا	تا نسوزد او گلستان ترا
لاله و نسرین و سیسنبر دهد	بعد از آن چیزی که کاری بر دهد
باز گرد ای خواجه راه ما کجاست	باز پهنا می‌رویم از راه راست
که خرت لنگست و منزل دور زود	اندر آن تقریر بودیم ای حسود
جز سیه‌رویی و فعل زشت نی	سال بیگه گشت وقت کشت نی
بایدش بر کند و در آتش نهاد	کرم در بیخ درخت تن فتاد
آفتاب عمر سوی چاه شد	هین و هین ای راه‌رو بیگاه شد
پیر افشانی بکن از راه جود	این دو روزک را که زورت هست زود
تا بروید زین دو دم عمر دراز	این قدر تخمی که ماندستت بباز
هین فتیلش ساز و روغن زودتر	تا نمردست این چراغ با گهر
تا بکلی نگذرد ایام کشت	هین مگو فردا که فرداها گذشت
کهنه بیرون کن گرت میل نویست	پند من بشنو که تن بند قویست
بخل تن بگذار و پیش آور سخا	لب ببند و کف پر زر بر گشا
هر که در شهوت فرو شد برنخاست	ترک شهوتها و لذتها سخاست
وای او کز کف چنین شاخی بهشت	این سخا شاخیست از سرو بهشت
برکشد این شاخ جان را بر سما	عروة الوثقاست این ترک هوا
مر ترا بالاکشان تا اصل خویش	تا برد شاخ سخا ای خوب‌کیش
وین رسن صبرست بر امر اله	یوسف حسنی و این عالم چو چاه
از رسن غافل مشو بیگه شدست	یوسفا آمد رسن در زن دو دست
فضل و رحمت را بهم آمیختند	حمد لله کین رسن آویختند
عالم بس آشکار ناپدید	تا ببینی عالم جان جدید
وان جهان هست بس پنهان شده	این جهان نیست چون هستان شده
کژنمایی پرده‌سازی می‌کند	خاک بر بادست و بازی می‌کند
وانک پنهانست مغز و اصل اوست	اینک بر کارست بی‌کارست و پوست
باد را دان عالی و عالی‌نژاد	خاک همچون آلتی در دست باد
بادبین چشمی بود نوعی دگر	چشم خاکی را به خاک افتد نظر
هم سواری داند احوال سوار	اسپ داند اسپ را کو هست یار
بی‌سواره اسپ خود ناید به کار	چشم حس اسپست و نور حق سوار
ورنه پیش شاه باشد اسپ رد	پس ادب کن اسپ را از خوی بد
چشم او بی‌چشم شه مضطر بود	چشم اسپ از چشم شه رهبر بود
هر کجا خوانی بگوید نی چرا	چشم اسپان جز گیاه و جز چرا
آنگهی جان سوی حق راغب شود	نور حق بر نور حس راکب شود
شاه باید تا بداند شاه‌راه	اسپ بی راکب چه داند رسم راه
حس را آن نور نیکو صاحبست	سوی حسی رو که نورش راکبست
معنی نور علی نور این بود	نور حس را نور حق تزیین بود
نور حقش می‌برد سوی علی	نور حسی می‌کشد سوی ثری
نور حق دریا و حس چون شب‌نمیست	زانک محسوسات دونتر عالمیست
جز به آثار و به گفتار نکو	لیک پیدا نیست آن راکب برو
هست پنهان در سواد دیدگان	نور حسی کو غلیظست و گران
چون ببینی نور آن دینی ز چشم	چونک نور حس نمی‌بینی ز چشم
چون خفی نبود ضیائی کان صفیست	نور حس با این غلیظی مختفیست
عاجزی پیش گرفت و داد غیب	این جهان چون خس به دست باد غیب
گه درستش می‌کند گاهی شکست	گه بلندش می‌کند گاهیش پست
گه گلستانش کند گاهیش خار	گه یمینش می‌برد گاهی یسار
اسپ در جولان و ناپیدا سوار	دست پنهان و قلم بین خط‌گزار
جانها پیدا و پنهان جان جان	تیر پران بین و ناپیدا کمان
نیست پرتاوی ز شصت آگهیست	تیر را مشکن که این تیر شهیست
کار حق بر کارها دارد سبق	ما رمیت اذ رمیت گفت حق
چشم خشمت خون شمارد شیر را	خشم خود بشکن تو مشکن تیر را
تیر خون‌آلود از خون تو تر	بوسه ده بر تیر و پیش شاه بر
وآنچ ناپیدا چنان تند و حرون	آنچ پیدا عاجز و بسته و زبون
گوی چوگانیم چوگانی کجاست	ما شکاریم این چنین دامی کراست
می‌دمد می‌سوزد این نفاط کو	می‌درد می‌دوزد این خیاط کو
ساعتی زاهد کند زندیق را	ساعتی کافر کند صدیق را
تا ز خود خالص نگردد او تمام	زانک مخلص در خطر باشد ز دام
آن رهد کو در امان ایزدست	زانک در راهست و ره‌زن بی‌حدست
مرغ را نگرفته است او مقنص است	آینه خالص نگشت او مخلص است
در مقام امن رفت و برد دست	چونک مخلص گشت مخلص باز رست
هیچ نانی گندم خرمن نشد	هیچ آیینه دگر آهن نشد
هیچ میوهٔ پخته با کوره نشد	هیچ انگوری دگر غوره نشد
رو چو برهان محقق نور شو	پخته گرد و از تغیر دور شو
چونک بنده نیست شد سلطان شدی	چون ز خود رستی همه برهان شدی
دیده‌ها را کرد بینا و گشود	ور عیان خواهی صلاح الدین نمود
دید هر چشمی که دارد نور هو	فقر را از چشم و از سیمای او
با مریدان داده بی گفتی سبق	شیخ فعالست بی‌آلت چو حق
مهر او گه ننگ سازد گاه نام	دل به دست او چو موم نرم رام
باز آن نقش نگین حاکی کیست	مهر مومش حاکی انگشتریست
سلسلهٔ هر حلقه اندر دیگرست	حاکی اندیشهٔ آن زرگرست
گه پرست از بانگ این که گه تهیست	این صدا در کوه دلها بانگ کیست
بانگ او زین کوه دل خالی مباد	هر کجا هست او حکیمست اوستاد
هست که کآواز صدتا می‌کند	هست که کوا مثنا می‌کند
صد هزاران چشمهٔ آب زلال	می‌زهاند کوه از آن آواز و قال
آبها در چشمه‌ها خون می‌شود	چون ز که آن لطف بیرون می‌شود
که سراسر طور سینا لعل بود	زان شهنشاه همایون‌نعل بود
ما کم از سنگیم آخر ای گروه	جان پذیرفت و خرد اجزای کوه
نه بدن از سبزپوشان می‌شود	نه ز جان یک چشمه جوشان می‌شود
نی صفای جرعهٔ ساقی درو	نی صدای بانگ مشتاقی درو
این چنین که را بکلی بر کنند	کو حمیت تا ز تیشه وز کلند
بوک در وی تاب مه یابد رهی	بوک بر اجزای او تابد مهی
بر سر ما سایه کی می‌افکند	چون قیامت کوهها را برکند
آن قیامت زخم و این چون مرهمست	این قیامت زان قیامت کی کمست
هر بدی کین حسن دید او محسنست	هر که دید این مرهم از زخم ایمنست
وای گل‌رویی که جفتش شد خریف	ای خنک زشتی که خوبش شد حریف
زنده گردد نان و عین آن شود	نان مرده چون حریف جان شود
تیرگی رفت و همه انوار شد	هیزم تیره حریف نار شد
آن خری و مردگی یکسو نهاد	در نمکلان چون خر مرده فتاد
پیسها یک رنگ گردد اندرو	صبغة الله هست خم رنگ هو
از طرب گوید منم خم لا تلم	چون در آن خم افتد و گوییش قم
رنگ آتش دارد الا آهنست	آن منم خم خود انا الحق گفتنست
ز آتشی می‌لافد و خامش وشست	رنگ آهن محو رنگ آتشست
پس انا النارست لافش بی زبان	چون بسرخی گشت همچون زر کان
گوید او من آتشم من آتشم	شد ز رنگ و طبع آتش محتشم
آزمون کن دست را بر من بزن	آتشم من گر ترا شکیست و ظن
روی خود بر روی من یک‌دم بنه	آتشم من بر تو گر شد مشتبه
هست مسجود ملایک ز اجتبا	آدمی چون نور گیرد از خدا
رسته باشد جانش از طغیان و شک	نیز مسجود کسی کو چون ملک
ریش تشبیه مشبه را مخند	آتش چه آهن چه لب ببند
بر لب دریا خمش کن لب گزان	پار در دریا منه کم‌گوی از آن
لیک می‌نشکیبم از غرقاب بحر	گرچه صد چون من ندارد تاب بحر
خونبهای عقل و جان این بحر داد	جان و عقل من فدای بحر باد
چون نماند پا چو بطانم درو	تا که پایم می‌رود رانم درو
حلقه گرچه کژ بود نی بر درست	بی‌ادب حاضر ز غایب خوشترست
پاک کی گردد برون حوض مرد	ای تن‌آلوده بگرد حوض گرد
او ز پاکی خویش هم دور اوفتاد	پاک کو از حوض مهجور اوفتاد
پاکی اجسام کم میزان بود	پاکی این حوض بی‌پایان بود
سوی دریا راه پنهان دارد این	زانک دل حوضست لیکن در کمین
ورنه اندر خرج کم گردد عدد	پاکی محدود تو خواهد مدد
گفت آلوده که دارم شرم از آب	آب گفت آلوده را در من شتاب
بی من این آلوده زایل کی شود	گفت آب این شرم بی من کی رود
الحیاء یمنع الایمان بود	ز آب هر آلوده کو پنهان شود
تن ز آب حوض دلها پاک شد	دل ز پایهٔ حوض تن گلناک شد
هان ز پایهٔ حوض تن می‌کن حذر	گرد پایهٔ حوض دل گرد ای پسر
در میانشان برزخ لا یبغیان	بحر تن بر بحر دل بر هم زنان
پیشتر می‌غژ بدو واپس مغژ	گر تو باشی راست ور باشی تو کژ
لیک نشکیبند ازو با همتان	پیش شاهان گر خطر باشد بجان
جان به شیرینی رود خوشتر بود	شاه چون شیرین‌تر از شکر بود
ای سلامت‌جو رها کن تو مرا	ای ملامت‌گر سلامت مر ترا
کوره را این بس که خانهٔ آتشست	جان من کوره‌ست با آتش خوشست
هر که او زین کور باشد کوره نیست	همچو کوره عشق را سوزیدنیست
جان باقی یافتی و مرگ شد	برگ بی برگی ترا چون برگ شد
روضهٔ جانت گل و سوسن گرفت	چون ترا غم شادی افزودن گرفت
بط قوی از بحر و مرغ خانه سست	آنچ خوف دیگران آن امن تست
باز سودایی شدم من ای حبیب	باز دیوانه شدم من ای طبیب
هر یکی حلقه دهد دیگر جنون	حلقه‌های سلسلهٔ تو ذو فنون
پس مرا هر دم جنونی دیگرست	داد هر حلقه فنونی دیگرست
خاصه در زنجیر این میر اجل	پس فنون باشد جنون این شد مثل
که همه دیوانگان پندم دهند	آنچنان دیوانگی بگسست بند
کاندرو شور و جنونی نو بزاد	این چنین ذاالنون مصری را فتاد
می‌رسید از وی جگرها را نمک	شور چندان شد که تا فوق فلک
پهلوی شور خداوندان پاک	هین منه تو شور خود ای شوره‌خاک
آتش او ریشهاشان می‌ربود	خلق را تاب جنون او نبود
بند کردندش به زندانی نهاد	چونک در ریش عوام آتش فتاد
گرچه زین ره تنگ می‌آیند عام	نیست امکان واکشیدن این لگام
کین گره کورند و شاهان بی‌نشان	دیده این شاهان ز عامه خوف جان
لاجرم ذاالنون در زندان بود	چونک حکم اندر کف رندان بود
در کف طفلان چنین در یتیم	یکسواره می‌رود شاه عظیم
آفتابی مخفی اندر ذره‌ای	در چه دریا نهان در قطره‌ای
واندک اندک روی خود را بر گشود	آفتابی خویش را ذره نمود
عالم از وی مست گشت و صحو شد	جملهٔ ذرات در وی محو شد
بی گمان منصور بر داری بود	چون قلم در دست غداری بود
لازم آمد یقتلون الانبیا	چون سفیهان‌راست این کار و کیا
از سفه انا تطیرنا بکم	انبیا را گفته قومی راه گم
زان خداوندی که گشت آویخته	جهل ترسا بین امان انگیخته
پس مرورا امن کی تاند نمود	چون بقول اوست مصلوب جهود
عصمت و انت فیهم چون بود	چون دل آن شاه زیشان خون بود
باشد از قلاب خاین بیشتر	زر خالص را و زرگر را خطر
کز عدو خوبان در آتش می‌زیند	یوسفان از رشک زشتان مخفی‌اند
کز حسد یوسف به گرگان می‌دهند	یوسفان از مکر اخوان در چهند
این حسد اندر کمین گرگیست زفت	از حسد بر یوسف مصری چه رفت
داشت بر یوسف همیشه خوف و بیم	لاجرم زین گرگ یعقوب حلیم
این حسد در فعل از گرگان گذشت	گرگ ظاهر گرد یوسف خود نگشت
آمده که انا ذهبنا نستبق	رحم کرد این گرگ وز عذر لبق
عاقبت رسوا شود این گرگ بیست	صد هزاران گرگ را این مکر نیست
بی گمان بر صورت گرگان کنند	زانک حشر حاسدان روز گزند
صورت خوکی بود روز شمار	حشر پر حرص خس مردارخوار
خمرخواران را بود گند دهان	زانیان را گند اندام نهان
گشت اندر حشر محسوس و پدید	گند مخفی کان به دلها می‌رسید
بر حذر شو زین وجود ار زان دمی	بیشه‌ای آمد وجود آدمی
صالح و ناصالح و خوب و خشوک	در وجود ما هزاران گرگ و خوک
چونک زر بیش از مس آمد آن زرست	حکم آن خوراست کان غالبترست
هم بر آن تصویر حشرت واجبست	سیرتی کان بر وجودت غالبست
ساعتی یوسف‌رخی همچون قمر	ساعتی گرگی در آید در بشر
از ره پنهان صلاح و کینه‌ها	می‌رود از سینه‌ها در سینه‌ها
می‌رود دانایی و علم و هنر	بلک خود از آدمی در گاو و خر
خرس بازی می‌کند بز هم سلام	اسپ سکسک می‌شود رهوار و رام
تا شبان شد یا شکاری یا حرس	رفت اندر سگ ز آدمیان هوس
رفت تا جویای الله گشته بود	در سگ اصحاب خویی زان وفود
گاه دیو و گه ملک گه دام و دد	هر زمان در سینه نوعی سر کند
تا به دام سینه‌ها پنهان رهست	زان عجب بیشه که هر شیر آگهست
ای کم از سگ از درون عارفان	دزدیی کن از درون مرجان جان
چونک حامل می‌شوی باری شریف	چونک دزدی باری آن در لطیف
سوی زندان و در آن رایی زدند	دوستان در قصهٔ ذاالنون شدند
او درین دین قبله‌ای و آیتیست	کین مگر قاصد کند یا حکمتیست
تا جنون باشد سفه‌فرمای او	دور دور از عقل چون دریای او
کابر بیماری بپوشد ماه او	حاش لله از کمال جاه او
او ز ننگ عاقلان دیوانه شد	او ز شر عامه اندر خانه شد
قاصدا رفتست و دیوانه شدست	او ز عار عقل کند تن‌پرست
بر سر و پشتم بزن وین را مکاو	که ببندیدم قوی وز ساز گاو
چون قتیل از گاو موسی ای ثقات	تا ز زخم لخت یابم من حیات
همچو کشته و گاو موسی گش شوم	تا ز زخم لخت گاوی خوش شوم
همچو مس از کیمیا شد زر ساو	زنده شد کشته ز زخم دم گاو
وا نمود آن زمرهٔ خون‌خوار را	کشته بر جست و بگفت اسرار را
کین زمان در خصمیم آشفته‌اند	گفت روشن کین جماعت کشته‌اند
زنده گردد هستی اسراردان	چونک کشته گردد این جسم گران
باز داند جملهٔ اسرار را	جان او بیند بهشت و نار را
وا نماید دام خدعه و ریو را	وا نماید خونیان دیو را
تا شود از زخم دمش جان مفیق	گاو کشتن هست از شرط طریق
تا شود روح خفی زنده و بهش	گاو نفس خویش را زوتر بکش
بانگ بر زد هی کیانید اتقو	چون رسیدند آن نفر نزدیک او
بهر پرسش آمدیم اینجا بجان	با ادب گفتند ما از دوستان
این چه بهتانست بر عقلت جنون	چونی ای دریای عقل ذو فنون
چون شود عنقا شکسته از غراب	دود گلخن کی رسد در آفتاب
ما محبانیم با ما این مکن	وا مگیر از ما بیان کن این سخن
یا بروپوش و دغل مغرور کرد	مر محبان را نشاید دور کرد
رو مکن در ابر پنهانی مها	راز را اندر میان آور شها
در دو عالم دل به تو در بسته‌ایم	ما محب و صادق و دل خسته‌ایم
گفت او دیوانگانه زی و قاف	فحش آغازید و دشنام از گزاف
جملگی بگریختند از بیم کوب	بر جهید و سنگ پران کرد و چوب
گفت باد ریش این یاران نگر	قهقهه خندید و جنبانید سر
دوستان را رنج باشد همچو جان	دوستان بین کو نشان دوستان
رنج مغز و دوستی آن را چو پوست	کی کران گیرد ز رنج دوست دوست
در بلا و آفت و محنت‌کشی	نی نشان دوستی شد سرخوشی
زر خالص در دل آتش خوشست	دوست همچون زر بلا چون آتشست
روز و شب در بندگی چالاک بود	نی که لقمان را که بندهٔ پاک بود
بهترش دیدی ز فرزندان خویش	خواجه‌اش می‌داشتی در کار پیش
خواجه بود و از هوا آزاد بود	زانک لقمان گرچه بنده‌زاد بود
چیزی از بخشش ز من درخواست کن	گفت شاهی شیخ را اندر سخن
که چنین گویی مرا زین برتر آ	گفت ای شه شرم ناید مر ترا
وآن دو بر تو حاکمانند و امیر	من دو بنده دارم و ایشان حقیر
گفت آن یک خشم و دیگر شهوتست	گفت شه آن دو چه‌اند این زلتست
بی مه و خورشید نورش بازغست	شاه آن دان کو ز شاهی فارغست
هستی او دارد که با هستی عدوست	مخزن آن دارد که مخزن ذات اوست
در حقیقت بنده لقمان خواجه‌اش	خواجهٔ لقمان بظاهر خواجه‌وش
در نظرشان گوهری کم از خسیست	در جهان بازگونه زین بسیست
نام و رنگی عقلشان را دام شد	مر بیابان را مفازه نام شد
در قبا گویند کو از عامه است	یک گره را خود معرف جامه است
نور باید تا بود جاسوس زهد	یک گره را ظاهر سالوس زهد
تا شناسد مرد را بی فعل و قول	نور باید پاک از تقلید و غول
نقد او بیند نباشد بند نقل	در رود در قلب او از راه عقل
در جهان جان جواسیس القلوب	بندگان خاص علام الغیوب
پیش او مکشوف باشد سر حال	در درون دل در آید چون خیال
که شود پوشیده آن بر عقل باز	در تن گنجشک چیست از برگ و ساز
سر مخلوقات چه بود پیش او	آنک واقف گشت بر اسرار هو
بر زمین رفتن چه دشوارش بود	آنک بر افلاک رفتارش بود
موم چه بود در کف او ای ظلوم	در کف داود کاهن گشت موم
بندگی بر ظاهرش دیباجه‌ای	بود لقمان بنده‌شکلی خواجه‌ای
در غلام خویش پوشاند لباس	چون رود خواجه به جای ناشناس
مر غلام خویش را سازد امام	او بپوشد جامه‌های آن غلام
تا نباید زو کسی آگه شود	در پیش چون بندگان در ره شود
من بگیرم کفش چون بندهٔ کهین	گوید ای بنده تو رو بر صدر شین
مر مرا تو هیچ توقیری منه	تو درشتی کن مرا دشنام ده
تا به غربت تخم حیلت کاشتم	ترک خدمت خدمت تو داشتم
تا گمان آید که ایشان بنده‌اند	خواجگان این بندگیها کرده‌اند
کارها را کرده‌اند آمادگی	چشم‌پر بودند و سیر از خواجگی
خویشتن بنموده خواجهٔ عقل و جان	وین غلامان هوا بر عکس آن
ناید از بنده به غیر بندگی	آید از خواجه ره افکندگی
تعبیتها هست بر عکس این بدان	پس از آن عالم بدین عالم چنان
بود واقف دیده بود از وی نشان	خواجهٔ لقمان ازین حال نهان
از برای مصلحت آن راه‌بر	راز می‌دانست و خوش می‌راند خر
لیک خشنودی لقمان را بجست	مر ورا آزاد کردی از نخست
کس نداند سر آن شیر و فتی	زانک لقمان را مراد این بود تا
این عجب که سر ز خود پنهان کنی	چه عجب گر سر ز بد پنهان کنی
تا بود کارت سلیم از چشم بد	کار پنهان کن تو از چشمان خود
وانگه از خود بی ز خود چیزی بدزد	خویش را تسلیم کن بر دام مزد
تا که پیکان از تنش بیرون کنند	می‌دهند افیون به مرد زخم‌مند
او بدان مشغول شد جان می‌برند	وقت مرگ از رنج او را می‌درند
از تو چیزی در نهان خواهند برد	چون به هر فکری که دل خواهی سپرد
تا ز تو چیزی برد کان کهترست	پس بدان مشغول شو کان بهترست
می در آید دزد از آن سو کایمنی	هرچه تحصیلی کنی ای معتنی
دست اندر کالهٔ بهتر زند	بار بازرگان چو در آب اوفتد
ترک کمتر گوی و بهتر را بیاب	چونک چیزی فوت خواهد شد در آب
کس سوی لقمان فرستادی ز پی	هر طعامی کوریدندی بوی
قاصدا تا خواجه پس‌خوردش خورد	تا که لقمان دست سوی آن برد
هر طعامی کو نخوردی ریختی	سؤر او خوردی و شور انگیختی
این بود پیوندی بی انتها	ور بخوردی بی دل و بی اشتها
گفت رو فرزند لقمان را بخوان	خربزه آورده بودند ارمغان
همچو شکر خوردش و چون انگبین	چون برید و داد او را یک برین
تا رسید آن گرچها تا هفدهم	از خوشی که خورد داد او را دوم
تا چه شیرین خربزه‌ست این بنگرم	ماند گرچی گفت این را من خورم
طبعها شد مشتهی و لقمه‌جو	او چنین خوش می‌خورد کز ذوق او
هم زبان کرد آبله هم حلق سوخت	چون بخورد از تلخیش آتش فروخت
بعد از آن گفتش که ای جان و جهان	ساعتی بی‌خود شد از تلخی آن
لطف چون انگاشتی این قهر را	نوش چون کردی تو چندین زهر را
یا مگر پیش تو این جانت عدوست	این چه صبرست این صبوری ازچه روست
که مرا عذریست بس کن ساعتی	چون نیاوردی به حیلت حجتی
خورده‌ام چندان که از شرمم دوتو	گفت من از دست نعمت‌بخش تو
من ننوشم ای تو صاحب‌معرفت	شرمم آمد که یکی تلخ از کفت
رسته‌اند و غرق دانه و دام تو	چون همه اجزام از انعام تو
خاک صد ره بر سر اجزام باد	گر ز یک تلخی کنم فریاد و داد
اندرین بطیخ تلخی کی گذاشت	لذت دست شکربخشت بداشت
از محبت مسها زرین شود	از محبت تلخها شیرین شود
از محبت دردها شافی شود	از محبت دردها صافی شود
از محبت شاه بنده می‌کنند	از محبت مرده زنده می‌کنند
کی گزافه بر چنین تختی نشست	این محبت هم نتیجهٔ دانشست
عشق زاید ناقص اما بر جماد	دانش ناقص کجا این عشق زاد
از صفیری بانگ محبوبی شنید	بر جمادی رنگ مطلوبی چو دید
لاجرم خورشید داند برق را	دانش ناقص نداند فرق را
بود در تاویل نقصان عقول	چونک ملعون خواند ناقص را رسول
نیست بر مرحوم لایق لعن و زخم	زانک ناقص‌تن بود مرحوم رحم
موجب لعنت سزای دوریست	نقص عقلست آن که بد رنجوریست
لیک تکمیل بدن مقدور نیست	زانک تکمیل خردها دور نیست
جمله از نقصان عقل آمد پدید	کفر و فرعونی هر گبر بعید
در نبی که ما علی الاعمی حرج	بهر نقصان بدن آمد فرج
آفل از باقی ندانی بی صفا	برق آفل باشد و بس بی وفا
بر کسی که دل نهد بر نور او	برق خندد بر کی می‌خندد بگو
آن چو لا شرقی و لا غربی کیست	نورهای چرخ ببریده‌پیست
نور باقی را همه انصار دان	برق را خو یخطف الابصار دان
نامه‌ای در نور برقی خواندن	بر کف دریا فرس را راندن
بر دل و بر عقل خود خندیدنست	از حریصی عاقبت نادیدنست
نفس باشد کو نبیند عاقبت	عاقبت بینست عقل از خاصیت
مشتری مات زحل شد نحس شد	عقل کو مغلوب نفس او نفس شد
در کسی که کرد نحست در نگر	هم درین نحسی بگردان این نظر
او ز نحسی سوی سعدی نقب زد	آن نظر که بنگرد این جر و مد
ضد به ضد پیداکنان در انتقال	زان همی‌گرداندت حالی به حال
لذت ذات الیمین یرجی الرجال	تا که خوفت زاید از ذات الشمال
عاجز آید از پریدن ای سره	تا دو پر باشی که مرغ یک پره
یا بده دستور تا گویم تمام	یا رها کن تا نیایم در کلام
کس چه داند مر ترا مقصد کجاست	ورنه این خواهی نه آن فرمان تراست
بیند اندر نار فردوس و قصور	جان ابراهیم باید تا به نور
تا نماند همچو حلقه بند در	پایه پایه بر رود بر ماه و خور
بگذرد که لا احب الافلین	چون خلیل از آسمان هفتمین
جز مر آن را کو ز شهوت باز شد	این جهان تن غلط‌انداز شد
بر غلام خاص و سلطان خرد	قصهٔ شاه و امیران و حسد
باز باید گشت و کرد آن را تمام	دور ماند از جر جرار کلام
چون درختی را نداند از درخت	باغبان ملک با اقبال و بخت
و آن درختی که یکش هفصد بود	آن درختی را که تلخ و رد بود
چون ببیندشان به چشم عاقبت	کی برابر دارد اندر تربیت
گرچه یکسانند این دم در نظر	کان درختان را نهایت چیست بر
از نهایت وز نخست آگاه شد	شیخ کو ینظر بنور الله شد
چشم آخربین گشاد اندر سبق	چشم آخربین ببست از بهر حق
تلخ گوهر شوربختان بوده‌اند	آن حسودان بد درختان بوده‌اند
در نهانی مکر می‌انگیختند	از حسد جوشان و کف می‌ریختند
بیخ او را از زمانه بر کنند	تا غلام خاص را گردن زنند
بیخ او در عصمت الله بود	چون شود فانی چو جانش شاه بود
همچو بوبکر ربابی تن زده	شاه از آن اسرار واقف آمده
می‌زدی خنبک بر آن کوزه‌گران	در تماشای دل بدگوهران
تا که شه را در فقاعی در کنند	مکر می‌سازند قومی حیله‌مند
در فقاعی کی بگنجد ای خران	پادشاهی بس عظیمی بی کران
آخر این تدبیر ازو آموختند	از برای شاه دامی دوختند
همسری آغازد و آید به پیش	نحس شاگردی که با استاد خویش
پیش او یکسان هویدا و نهان	با کدام استاد استاد جهان
پرده‌های جهل را خارق بده	چشم او ینظر بنور الله شده
پرده‌ای بندد به پیش آن حکیم	از دل سوراخ چون کهنه گلیم
هر دهانی گشته اشکافی بر آن	پرده می‌خندد برو با صد دهان
ای کم از سگ نیستت با من وفا	گوید آن استاد مر شاگرد را
همچو خود شاگرد گیر و کوردل	خود مرا استا مگیر آهن‌گسل
بی منت آبی نمی‌گردد روان	نه از منت یاریست در جان و روان
چه شکنی این کارگاه ای نادرست	پس دل من کارگاه بخت تست
نی به قلب از قلب باشد روزنه	گوییش پنهان زنم آتش‌زنه
دل گواهیی دهد زین ذکر تو	آخر از روزن ببیند فکر تو
هرچه گویی خندد و گوید نعم	گیر در رویت نمالد از کرم
او همی‌خندد بر آن اسگالشت	او نمی‌خندد ز ذوق مالشت
کاسه زن کوزه بخور اینک سزا	پس خداعی را خداعی شد جزا
صد هزاران گل شکفتی مر ترا	گر بدی با تو ورا خندهٔ رضا
آفتابی دان که آید در حمل	چون دل او در رضا آرد عمل
در هم آمیزد شکوفه و سبزه‌زار	زو بخندد هم نهار و هم بهار
افکنند اندر جهان بی‌نوا	صد هزاران بلبل و قمری نوا
می‌ببینی چون ندانی خشم شاه	چونک برگ روح خود زرد و سیاه
می‌کند روها سیه همچون کتاب	آفتاب شاه در برج عتاب
آن سپیدی و آن سیه میزان ماست	آن عطارد را ورقها جان ماست
تا رهند ارواح از سودا و عجز	باز منشوری نویسد سرخ و سبز
چون خط قوس و قزح در اعتبار	سرخ و سبز افتاد نسخ نوبهار
که خدایش عقل صد مرده بداد	رحمت صد تو بر آن بلقیس باد
از سلیمان چند حرفی با بیان	هدهدی نامه بیاورد و نشان
با حقارت ننگرید اندر رسول	خواند او آن نکته‌های با شمول
حس چو کفی دید و دل دریاش دید	جسم هدهد دید و جان عنقاش دید
چون محمد با ابوجهلان به جنگ	عقل با حس زین طلسمات دو رنگ
چون ندیدند از وی انشق القمر	کافران دیدند احمد را بشر
دیدهٔ حس دشمن عقلست و کیش	خاک زن در دیدهٔ حس‌بین خویش
بت‌پرستش گفت و ضد ماش خواند	دیدهٔ حس را خدا اعماش خواند
زانک حالی دید و فردا را ندید	زانک او کف دید و دریا را ندید
او نمی‌بیند ز گنجی جز تسو	خواجهٔ فردا و حالی پیش او
آفتاب آن ذره را گردد غلام	ذره‌ای زان آفتاب آرد پیام
هفت بحر آن قطره را باشد اسیر	قطره‌ای کز بحر وحدت شد سفیر
پیش خاکش سر نهد افلاک او	گر کف خاکی شود چالاک او
پیش خاکش سر نهند املاک حق	خاک آدم چونک شد چالاک حق
از یکی چشمی که خاکیی گشود	السماء انشقت آخر از چه بود
خاک بین کز عرش بگذشت از شتاب	خاک از دردی نشیند زیر آب
جز عطای مبدع وهاب نیست	آن لطافت پس بدان کز آب نیست
ور ز گل او بگذراند خار را	گر کند سفلی هوا و نار را
کو ز عین درد انگیزد دوا	حاکمست و یفعل الله ما یشا
تیرگی و دردی و ثفلی کند	گر هوا و نار را سفلی کند
راه گردون را به پا مطوی کند	ور زمین و آب را علوی کند
خاکیی را گفت پرها بر گشا	پس یقین شد که تعز من تشا
زیر هفتم خاک با تلبیس شو	آتشی را گفت رو ابلیس شو
ای بلیس آتشی رو تا ثری	آدم خاکی برو تو بر سها
در تصرف دایما من باقیم	چار طبع و علت اولی نیم
هست تقدیرم نه علت ای سقیم	کار من بی علتست و مستقیم
این غبار از پیش بنشانم بوقت	عادت خود را بگردانم بوقت
گویم آتش را که رو گلزار شو	بحر را گویم که هین پر نار شو
چرخ را گویم فرو در پیش چشم	کوه را گویم سبک شو همچو پشم
هر دو را سازم چو دو ابر سیاه	گویم ای خورشید مقرون شو به ماه
چشمهٔ خون را بفن سازیم مشک	چشمهٔ خورشید را سازیم خشک
یوغ بر گردن ببنددشان اله	آفتاب و مه چو دو گاو سیاه
ماؤکم غورا ز چشمه بندم آب	مقریی می‌خواند از روی کتاب
چشمه‌ها را خشک و خشکستان کنم	آب را در غورها پنهان کنم
جز من بی مثل و با فضل و خطر	آب را در چشمه کی آرد دگر
می‌گذشت از سوی مکتب آن زمان	فلسفی منطقی مستهان
گفت آریم آب را ما با کلند	چونک بشنید آیت او از ناپسند
آب را آریم از پستی زبر	ما به زخم بیل و تیزی تبر
زد طبانچه هر دو چشمش کور کرد	شب بخفت و دید او یک شیرمرد
با تبر نوری بر آر ار صادقی	گفت زین دو چشمهٔ چشم ای شقی
نور فایض از دو چشمش ناپدید	روز بر جست و دو چشم کور دید
نور رفته از کرم ظاهر شدی	گر بنالیدی و مستغفر شدی
ذوق توبه نقل هر سرمست نیست	لیک استغفار هم در دست نیست
راه توبه بر دل او بسته بود	زشتی اعمال و شومی جحود
گشت ممکن امر صعب و مستحیل	از نیاز و اعتقاد آن خلیل
مس کند زر را و صلحی را نبرد	همچنین بر عکس آن انکار مرد
چون شکافد توبه آن را بهر کشت	دل بسختی همچو روی سنگ گشت
بهر کشتن خاک سازد کوه را	چون شعیبی کو که تا او از دعا
سنگ‌لاخی مزرعی شد با اصول	یا بدریوزه مقوقس از رسول
خاک قابل را کند سنگ و حصا	کهربای مسخ آمد این دغا
مزد رحمت قسم هر مزدور نیست	هر دلی را سجده هم دستور نیست
که کنم توبه در آیم در پناه	هین به پشت آن مکن جرم و گناه
شرط شد برق و سحابی توبه را	می‌بباید تاب و آبی توبه را
واجب آید ابر و برق این شیوه را	آتش و آبی بباید میوه را
کی نشیند آتش تهدید و خشم	تا نباشد برق دل و ابر دو چشم
کی بجوشد چشمه‌ها ز آب زلال	کی بروید سبزهٔ ذوق وصال
کی بنفشه عهد بندد با سمن	کی گلستان راز گوید با چمن
کی درختی سر فشاند در هوا	کی چناری کف گشاید در دعا
بر فشاندن گیرد ایام بهار	کی شکوفه آستین پر نثار
کی گل از کیسه بر آرد زر برون	کی فروزد لاله را رخ همچو خون
کی چو طالب فاخته کوکو کند	کی بیاید بلبل و گل بو کند
لک چه باشد ملک تست ای مستعان	کی بگوید لک‌لک آن لک‌لک بجان
کی شود بی آسمان بستان منیر	کی نماید خاک اسرار ضمیر
من کریم من رحیم کلها	از کجا آورده‌اند آن حله‌ها
آن نشان پای مرد عابدیست	آن لطافتها نشان شاهدیست
چون ندید او را نباشد انتباه	آن شود شاد از نشان کو دید شاه
دید رب خویش و شد بی‌خویش مست	روح آنکس کو بهنگام الست
چون نخورد او می چه داند بوی کرد	او شناسد بوی می کو می بخورد
همچو دلاله شهان را داله است	زانک حکمت همچو ناقهٔ ضاله است
کو دهد وعده و نشانی مر ترا	تو ببینی خواب در یک خوش‌لقا
که به پیش آید ترا فردا فلان	که مراد تو شود و اینک نشان
یک نشانی که ترا گیرد کنار	یک نشانی آن که او باشد سوار
یک نشان که دست بندد پیش تو	یک نشانی که بخندد پیش تو
چون شود فردا نگویی پیش کس	یک نشانی آنک این خواب از هوس
که نیایی تا سه روز اصلا بگفت	زان نشان هم زکریا را بگفت
این نشان باشد که یحی آیدت	تا سه شب خامش کن از نیک و بدت
کین سکوتست آیت مقصود تو	دم مزن سه روز اندر گفت و گو
وین سخن را دار اندر دل نهفت	هین میاور این نشان را تو بگفت
این چه باشد صد نشانی دگر	این نشانها گویدش همچون شکر
که همی‌جویی بیابی از اله	این نشان آن بود کان ملک و جاه
وانک می‌سوزی سحرگه در نیاز	آنک می‌گریی بشبهای دراز
همچو دوکی گردنت باریک شد	آنک بی آن روز تو تاریک شد
چون زکات پاک‌بازان رختهات	وآنچ دادی هرچه داری در زکات
سر فدا کردی و گشتی همچو مو	رختها دادی و خواب و رنگ رو
چند پیش تیغ رفتی همچو خود	چند در آتش نشستی همچو عود
خوی عشاقست و ناید در شمار	زین چنین بیچارگیها صد هزار
از امیدش روز تو پیروز شد	چونک شب این خواب دیدی روز شد
کان نشان و آن علامتها کجاست	چشم گردان کرده‌ای بر چپ و راست
گر رود روز و نشان ناید بجای	بر مثال برگ می‌لرزی که وای
چون کسی کو گم کند گوساله را	می‌دوی در کوی و بازار و سرا
گم شده اینجا که داری کیستت	خواجه خیرست این دوادو چیستت
کس نشاید که بداند غیر من	گوییش خیرست لیکن خیر من
چون نشان شد فوت وقت موت شد	گر بگویم نک نشانم فوت شد
گویدت منگر مرا دیوانه‌وار	بنگری در روی هر مرد سوار
رو به جست و جوی او آورده‌ام	گوییش من صاحبی گم کرده‌ام
رحم کن بر عاشقان معذور دار	دولتت پاینده بادا ای سوار
جد خطا نکند چنین آمد خبر	چون طلب کردی بجد آمد نظر
پس گرفت اندر کنارت سخت سخت	ناگهان آمد سواری نیکبخت
بی‌خبر گفت اینت سالوس و نفاق	تو شدی بیهوش و افتادی بطاق
او نداند کان نشان وصل کیست	او چه می‌بیند درو این شور چیست
آن دگر را کی نشان آید پدید	این نشان در حق او باشد که دید
شخص را جانی بجانی می‌رسید	هر زمان کز وی نشانی می‌رسید
این نشانها تلک آیات الکتاب	ماهی بیچاره را پیش آمد آب
خاص آن جان را بود کو آشناست	پس نشانیها که اندر انبیاست
دل ندارم بی‌دلم معذور دار	این سخن ناقص بماند و بی‌قرار
خاصه آن کو عشق از وی عقل برد	ذره‌ها را کی تواند کس شمرد
می‌شمارم بانگ کبک و زاغ را	می‌شمارم برگهای باغ را
می‌شمارم بهر رشد ممتحن	در شمار اندر نیاید لیک من
ناید اندر حصر گرچه بشمری	نحس کیوان یا که سعد مشتری
شرح باید کرد یعنی نفع و ضر	لیک هم بعضی ازین هر دو اثر
شمه‌ای مر اهل سعد و نحس را	تا شود معلوم آثار قضا
شاد گردد از نشاط و سروری	طالع آنکس که باشد مشتری
احتیاطش لازم آید در امور	وانک را طالع زحل از هر شرور
اندر آتش دید ما را نور داد	اذکروا الله شاه ما دستور داد
نیست لایق مر مرا تصویرها	گفت اگرچه پاکم از ذکر شما
در نیابد ذات ما را بی مثال	لیک هرگز مست تصویر و خیال
وصف شاهانه از آنها خالصست	ذکر جسمانه خیال ناقصست
این چه مدحست این مگر آگاه نیست	شاه را گوید کسی جولاه نیست
کو همی‌گفت ای گزیننده اله	دید موسی یک شبانی را براه
چارقت دوزم کنم شانه سرت	تو کجایی تا شوم من چاکرت
شیر پیشت آورم ای محتشم	جامه‌ات شویم شپشهاات کشم
وقت خواب آید بروبم جایکت	دستکت بوسم بمالم پایکت
ای بیادت هیهی و هیهای من	ای فدای تو همه بزهای من
گفت موسی با کی است این ای فلان	این نمط بیهوده می‌گفت آن شبان
این زمین و چرخ ازو آمد پدید	گفت با آنکس که ما را آفرید
خود مسلمان ناشده کافر شدی	گفت موسی های بس مدبر شدی
پنبه‌ای اندر دهان خود فشار	این چه ژاژست این چه کفرست و فشار
کفر تو دیبای دین را ژنده کرد	گند کفر تو جهان را گنده کرد
آفتابی را چنینها کی رواست	چارق و پاتابه لایق مر تراست
آتشی آید بسوزد خلق را	گر نبندی زین سخن تو حلق را
جان سیه گشته روان مردود چیست	آتشی گر نامدست این دود چیست
ژاژ و گستاخی ترا چون باورست	گر همی‌دانی که یزدان داورست
حق تعالی زین چنین خدمت غنیست	دوستی بی‌خرد خود دشمنیست
جسم و حاجت در صفات ذوالجلال	با کی می‌گویی تو این با عم و خال
چارق او پوشد که او محتاج پاست	شیر او نوشد که در نشو و نماست
آنک حق گفت او منست و من خود او	ور برای بنده‌شست این گفت تو
من شدم رنجور او تنها نشد	آنک گفت انی مرضت لم تعد
در حق آن بنده این هم بیهده‌ست	آنک بی یسمع و بی یبصر شده‌ست
دل بمیراند سیه دارد ورق	بی ادب گفتن سخن با خاص حق
گرچه یک جنس‌اند مرد و زن همه	گر تو مردی را بخوانی فاطمه
گرچه خوش‌خو و حلیم و ساکنست	قصد خون تو کند تا ممکنست
مرد را گویی بود زخم سنان	فاطمه مدحست در حق زنان
در حق پاکی حق آلایش است	دست و پا در حق ما استایش است
والد و مولود را او خالق است	لم یلد لم یولد او را لایق است
هرچه مولودست او زین سوی جوست	هرچه جسم آمد ولادت وصف اوست
حادثست و محدثی خواهد یقین	زانک از کون و فساد است و مهین
وز پشیمانی تو جانم سوختی	گفت ای موسی دهانم دوختی
سر نهاد اندر بیابانی و رفت	جامه را بدرید و آهی کرد تفت
بندهٔ ما را ز ما کردی جدا	وحی آمد سوی موسی از خدا
یا برای فصل کردن آمدی	تو برای وصل کردن آمدی
ابغض الاشیاء عندی الطلاق	تا توانی پا منه اندر فراق
هر کسی را اصطلاحی داده‌ام	هر کسی را سیرتی بنهاده‌ام
در حق او شهد و در حق تو سم	در حق او مدح و در حق تو ذم
از گرانجانی و چالاکی همه	ما بری از پاک و ناپاکی همه
بلک تا بر بندگان جودی کنم	من نکردم امر تا سودی کنم
سندیان را اصطلاح سند مدح	هندوان را اصطلاح هند مدح
پاک هم ایشان شوند و درفشان	من نگردم پاک از تسبیحشان
ما روان را بنگریم و حال را	ما زبان را ننگریم و قال را
گرچه گفت لفظ ناخاضع رود	ناظر قلبیم اگر خاشع بود
پس طفیل آمد عرض جوهر غرض	زانک دل جوهر بود گفتن عرض
سوز خواهم سوز با آن سوز ساز	چند ازین الفاظ و اضمار و مجاز
سر بسر فکر و عبارت را بسوز	آتشی از عشق در جان بر فروز
سوخته جان و روانان دیگرند	موسیا آداب‌دانان دیگرند
بر ده ویران خراج و عشر نیست	عاشقان را هر نفس سوزیدنیست
گر بود پر خون شهید او را مشو	گر خطا گوید ورا خاطی مگو
این خطا را صد صواب اولیترست	خون شهیدان را ز آب اولیترست
چه غم از غواص را پاچیله نیست	در درون کعبه رسم قبله نیست
جامه‌چاکان را چه فرمایی رفو	تو ز سرمستان قلاوزی مجو
عاشقان را ملت و مذهب خداست	ملت عشق از همه دینها جداست
عشق در دریای غم غمناک نیست	لعل را گر مهر نبود باک نیست
رازهایی گفت کان ناید به گفت	بعد از آن در سر موسی حق نهفت
دیدن و گفتن بهم آمیختند	بر دل موسی سخنها ریختند
چند پرید از ازل سوی ابد	چند بی‌خود گشت و چند آمد بخود
زانک شرح این ورای آگهیست	بعد ازین گر شرح گویم ابلهیست
ور نویسم بس قلمها بشکند	ور بگویم عقلها را بر کند
در بیابان در پی چوپان دوید	چونک موسی این عتاب از حق شنید
گرد از پرهٔ بیابان بر فشاند	بر نشان پای آن سرگشته راند
هم ز گام دیگران پیدا بود	گام پای مردم شوریده خود
یک قدم چون پیل رفته بر وریب	یک قدم چون رخ ز بالا تا نشیب
گاه چون ماهی روانه بر شکم	گاه چون موجی بر افرازان علم
همچو رمالی که رملی بر زند	گاه بر خاکی نبشته حال خود
گفت مژده ده که دستوری رسید	عاقبت دریافت او را و بدید
هرچه می‌خواهد دل تنگت بگو	هیچ آدابی و ترتیبی مجو
آمنی وز تو جهانی در امان	کفر تو دینست و دینت نور جان
بی‌محابا رو زبان را بر گشا	ای معاف یفعل الله ما یشا
من کنون در خون دل آغشته‌ام	گفت ای موسی از آن بگذشته‌ام
صد هزاران ساله زان سو رفته‌ام	من ز سدرهٔ منتهی بگذشته‌ام
گنبدی کرد و ز گردون بر گذشت	تازیانه بر زدی اسپم بگشت
آفرین بر دست و بر بازوت باد	محرم ناسوت ما لاهوت باد
اینچ می‌گویم نه احوال منست	حال من اکنون برون از گفتنست
نقش تست آن نقش آن آیینه نیست	نقش می‌بینی که در آیینه‌ایست
درخور نایست نه درخورد مرد	دم که مرد نایی اندر نای کرد
همچو نافرجام آن چوپان شناس	هان و هان گر حمد گویی گر سپاس
لیک آن نسبت بحق هم ابترست	حمد تو نسبت بدان گر بهترست
کین نبودست آنک می‌پنداشتند	چند گویی چون غطا برداشتند
چون نماز مستحاضه رخصتست	این قبول ذکر تو از رحمتست
ذکر تو آلودهٔ تشبیه و چون	با نماز او بیالودست خون
لیک باطن را نجاستها بود	خون پلیدست و به آبی می‌رود
کم نگردد از درون مرد کار	کان بغیر آب لطف کردگار
معنی سبحان ربی دانیی	در سجودت کاش رو گردانیی
مر بدی را تو نکویی ده جزا	کای سجودم چون وجودم ناسزا
تا نجاست برد و گلها داد بر	این زمین از حلم حق دارد اثر
در عوض بر روید از وی غنچه‌ها	تا بپوشد او پلیدیهای ما
کمتر و بی‌مایه‌تر از خاک بود	پس چو کافر دید کو در داد و جود
جز فساد جمله پاکیها نجست	از وجود او گل و میوه نرست
حسر تا یا لیتنی کنت تراب	گفت واپس رفته‌ام من در ذهاب
همچو خاکی دانه‌ای می‌چیدمی	کاش از خاکی سفر نگزیدمی
زین سفر کردن ره‌آوردم چه بود	چون سفر کردم مرا راه آزمود
در سفر سودی نبیند پیش رو	زان همه میلش سوی خاکست کو
روی در ره کردنش صدق و نیاز	روی واپس کردنش آن حرص و آز
در مزیدست و حیات و در نما	هر گیا را کش بود میل علا
در کمی و خشکی و نقص و غبین	چونک گردانید سر سوی زمین
در تزاید مرجعت آنجا بود	میل روحت چون سوی بالا بود
آفلی حق لا یحب الافلین	ور نگوساری سرت سوی زمین
ای که یکدم ذکر تو عمر دراز	گفت موسی ای کریم کارساز
چون ملایک اعتراضی کرد دل	نقش کژمژ دیدم اندر آب و گل
واندرو تخم فساد انداختن	که چه مقصودست نقشی ساختن
مسجد و سجده‌کنان را سوختن	آتش ظلم و فساد افروختن
جوش دادن از برای لابه را	مایهٔ خونابه و زردآبه را
لیک مقصودم عیان و رؤیتست	من یقین دانم که عین حکمتست
حرص رؤیت گویدم نه جوش کن	آن یقین می‌گویدم خاموش کن
کین چنین نوشی همی ارزد به نیش	مر ملایک را نمودی سر خویش
بر ملایک گشت مشکلها بیان	عرضه کردی نور آدم را عیان
میوه‌ها گویند سر برگ چیست	حشر تو گوید که سر مرگ چیست
سابق هر بیشیی آخر کمیست	سر خون و نطفهٔ حسن آدمیست
آنگهی بر وی نویسد او حروف	لوح را اول بشوید بی وقوف
بر نویسد بر وی اسرار آنگهان	خون کند دل را و اشک مستهان
که مر آن را دفتری خواهند ساخت	وقت شستن لوح را باید شناخت
اولین بنیاد را بر می‌کنند	چون اساس خانه‌ای می‌افکنند
تا بخر بر کشی ماء معین	گل بر آرند اول از قعر زمین
که نمی‌دانند ایشان سر کار	از حجامت کودکان گریند زار
می‌نوازد نیش خون آشام را	مرد خود زر می‌دهد حجام را
می‌رباید بار را از دیگران	مدود حمال زی بار گران
این چنین است اجتهاد کاربین	جنگ حمالان برای بار بین
تلخها هم پیشوای نعمتست	چون گرانیها اساس راحتست
حفت النیران من شهواتنا	حفت الجنه بمکروهاتنا
سوختهٔ آتش قرین کوثرست	تخم مایهٔ آتشت شاخ ترست
آن جزای لقمه‌ای و شهوتیست	هر که در زندان قرین محنتیست
آن جزای کارزار و محنتیست	هر که در قصری قرین دولتیست
دانک اندر کسب کردن صبر کرد	هر که را دیدی بزر و سیم فرد
تو که در حسی سبب را گوش دار	بی سبب بیند چو دیده شد گذار
منصب خرق سببها آن اوست	آنک بیرون از طبایع جان اوست
چشم چشمهٔ معجزات انبیا	بی سبب بیند نه از آب و گیا
این سبب همچون چراغست و فتیل	این سبب همچون طبیب است و علیل
پاک دان زینها چراغ آفتاب	شب چراغت را فتیل نو بتاب
سقف گردون را ز کهگل پاک دان	رو تو کهگل ساز بهر سقف خان
خلوت شب در گذشت و روز شد	اه که چون دلدار ما غمسوز شد
جز بدرد دل مجو دلخواه را	جز بشب جلوه نباشد ماه را
لاجرم چون خر برون پرده‌ای	ترک عیسی کرده خر پروده‌ای
طالع خر نیست ای تو خر صفت	طالع عیسیست علم و معرفت
پس ندانی خر خری فرمایدت	نالهٔ خر بشنوی رحم آیدت
طبع را بر عقل خود سرور مکن	رحم بر عیسی کن و بر خر مکن
تو ازو بستان و وام جان گزار	طبع را هل تا بگرید زار زار
زانک خربنده ز خر واپس بود	سالها خر بنده بودی بس بود
کو بخر باید و عقلت نخست	ز اخروهن مرادش نفس تست
فکرش این که چون علف آرم به دست	هم‌مزاج خر شدست این عقل پست
در مقام عاقلان منزل گرفت	آن خر عیسی مزاج دل گرفت
از سوار زفت گردد خر نحیف	زانک غالب عقل بود و خر ضعیف
این خر پژمرده گشتست اژدها	وز ضعیفی عقل تو ای خربها
هم ازو صحت رسد او را مهل	گر ز عیسی گشته‌ای رنجوردل
که نبود اندر جهان بی مار گنج	چونی ای عیسی عیسی‌دم ز رنج
چونی ای یوسف ز مکار و حسود	چونی ای عیسی ز دیدار جهود
چون شب و روزی مددبخشای عمر	تو شب و روز از پی این قوم غمر
چه هنر زاید ز صفرا درد سر	چونی از صفراییان بی‌هنر
ما نفاق و حیله و دزدی و زرق	تو همان کن که کند خورشید شرق
دفع این صفرا بود سرکنگبین	تو عسل ما سرکه در دنیا و دین
تو عسل بفزا کرم را وا مگیر	سرکه افزودیم ما قوم زحیر
ریگ اندر چشم چه فزاید عمی	این سزید از ما چنان آمد ز ما
که بیابد از تو هر ناچیز چیز	آن سزد از تو ایا کحل عزیز
از تو جمله اهد قومی بد خطاب	ز آتش این ظالمانت دل کباب
این جهان از عطر و ریحان آگنند	کان عودی در تو گر آتش زنند
تو نه آن روحی که اسیر غم شود	تو نه آن عودی کز آتش کم شود
باد کی حمله برد بر اصل نور	عود سوزد کان عود از سوز دور
ای جفای تو نکوتر از وفا	ای ز تو مر آسمانها را صفا
از وفای جاهلان آن به بود	زانک از عاقل جفایی گر رود
بهتر از مهری که از جاهل رسد	گفت پیغامبر عداوت از خرد
در دهان خفته‌ای می‌رفت مار	عاقلی بر اسپ می‌آمد سوار
تا رماند مار را فرصت نیافت	آن سوار آن را بدید و می‌شتافت
چند دبوسی قوی بر خفته زد	چونک از عقلش فراوان بد مدد
زو گریزان تا بزیر یک درخت	برد او را زخم آن دبوس سخت
گفت ازین خور ای بدرد آویخته	سیب پوسیده بسی بد ریخته
کز دهانش باز بیرون می‌فتاد	سیب چندان مر ورا در خورد داد
قصد من کردی تو نادیده جفا	بانگ می‌زد کای امیر آخر چرا
تیغ زن یکبارگی خونم بریز	گر تر از اصلست با جانم ستیز
ای خنک آن را که روی تو ندید	شوم ساعت که شدم بر تو پدید
ملحدان جایز ندارند این ستم	بی جنایت بی گنه بی بیش و کم
ای خدا آخر مکافاتش تو کن	می‌جهد خون از دهانم با سخن
اوش می‌زد کاندرین صحرا بدو	هر زمان می‌گفت او نفرین نو
می‌دوید و باز در رو می‌فتاد	زخم دبوس و سوار همچو باد
پا و رویش صد هزاران زخم شد	ممتلی و خوابناک و سست بد
تا ز صفرا قی شدن بر وی فتاد	تا شبانگه می‌کشید و می‌گشاد
مار با آن خورده بیرون جست ازو	زو بر آمد خورده‌ها زشت و نکو
سجده آورد آن نکوکردار را	چون بدید از خود برون آن مار را
چون بدید آن دردها از وی برفت	سهم آن مار سیاه زشت زفت
یا خدایی که ولی نعمتی	گفت خود تو جبرئیل رحمتی
مرده بودم جان نو بخشیدیم	ای مبارک ساعتی که دیدیم
من گریزان از تو مانند خران	تو مرا جویان مثال مادران
صاحبش در پی ز نیکو گوهری	خر گریزد از خداوند از خری
لیک تا گرگش ندرد یا ددش	نه از پی سود و زیان می‌جویدش
یا در افتد ناگهان در کوی تو	ای خنک آن را که بیند روی تو
چند گفتم ژاژ و بیهوده ترا	ای روان پاک بستوده ترا
من نگفتم جهل من گفت آن مگیر	ای خداوند و شهنشاه و امیر
گفتن بیهوده کی توانستمی	شمه‌ای زین حال اگر دانستمی
گر مرا یک رمز می‌گفتی ز حال	بس ثنایت گفتمی ای خوش خصال
خامشانه بر سرم می‌کوفتی	لیک خامش کرده می‌آشوفتی
خاصه این سر را که مغزش کمترست	شد سرم کالیوه عقل از سر بجست
آنچ گفتم از جنون اندر گذار	عفو کن ای خوب‌روی خوب‌کار
زهرهٔ تو آب گشتی آن زمان	گفت اگر من گفتمی رمزی از آن
ترس از جانت بر آوردی دمار	گر ترا من گفتمی اوصاف مار
شرح آن دشمن که در جان شماست	مصطفی فرمود اگر گویم براست
نی رود ره نی غم کاری خورد	زهره‌های پردلان هم بر درد
نه تنش را قوت روزه و نماز	نه دلش را تاب ماند در نیاز
همچو بره پیش گرگ از جا رود	همچو موشی پیش گربه لا شود
پس کنم ناگفته‌تان من پرورش	اندرو نه حیله ماند نه روش
دست چون داود در آهن زنم	همچو بوبکر ربابی تن زنم
مرغ پر بر کنده را بالی شود	تا محال از دست من حالی شود
دست ما را دست خود فرمود احد	چون یدالله فوق ایدیهم بود
بر گذشته ز آسمان هفتمین	پس مرا دست دراز آمد یقین
مقریا بر خوان که انشق القمر	دست من بنمود بر گردون هنر
با ضعیفان شرح قدرت کی رواست	این صفت هم بهر ضعف عقلهاست
ختم شد والله اعلم بالصواب	خود بدانی چون بر آری سر ز خواب
نه ره و پروای قی کردن بدی	مر ترا نه قوت خوردن بدی
رب یسر زیر لب می‌خواندم	می‌شنیدم فحش و خر می‌راندم
ترک تو گفتن مرا مقدور نی	از سبب گفتن مرا دستور نی
اهد قومی انهم لا یعلمون	هر زمان می‌گفتم از درد درون
کای سعادت ای مرا اقبال و گنج	سجده‌ها می‌کرد آن رسته ز رنج
قوت شکرت ندارد این ضعیف	از خدا یابی جزاها ای شریف
آن لب و چانه ندارم و آن نوا	شکر حق گوید ترا ای پیشوا
زهر ایشان ابتهاج جان بود	دشمنی عاقلان زین سان بود
این حکایت بشنو از بهر مثال	دوستی ابله بود رنج و ضلال
شیر مردی رفت و فریادش رسید	اژدهایی خرس را در می‌کشید
آن زمان کافغان مظلومان رسد	شیر مردانند در عالم مدد
آن طرف چون رحمت حق می‌دوند	بانگ مظلومان ز هر جا بشنوند
آن طبیبان مرضهای نهان	آن ستونهای خللهای جهان
همچو حق بی علت و بی رشوتند	محض مهر و داوری و رحمتند
گوید از بهر غم و بیچارگیش	این چه یاری می‌کنی یبکارگیش
در جهان دارو نجوید غیر درد	مهربانی شد شکار شیرمرد
هر کجا پستیست آب آنجا دود	هر کجا دردی دوا آنجا رود
وانگهان خور خمر رحمت مست شو	آب رحمت بایدت رو پست شو
بر یکی رحمت فرو مای ای پسر	رحمت اندر رحمت آمد تا به سر
بشنو از فوق فلک بانگ سماع	چرخ را در زیر پا آر ای شجاع
تا به گوشت آید از گردون خروش	پنبهٔ وسواس بیرون کن ز گوش
تا ببینی باغ و سروستان غیب	پاک کن دو چشم را از موی عیب
تا که ریح الله در آید در مشام	دفع کن از مغز و از بینی زکام
تا بیابی از جهان طعم شکر	هیچ مگذار از تب و صفرا اثر
تا برون آیند صد گون خوب‌روی	داروی مردی کن و عنین مپوی
تا کند جولان به گردت انجمن	کندهٔ تن را ز پای جان بکن
بخت نو در یاب در چرخ کهن	غل بخل از دست و گردن دور کن
عرضه کن بیچارگی بر چاره‌گر	ور نمی‌توانی به کعبهٔ لطف پر
رحمت کلی قوی‌تر دایه‌ایست	زاری و گریه قوی سرمایه‌ایست
تا که کی آن طفل او گریان شود	دایه و مادر بهانه‌جو بود
تا بنالید و شود شیرش پدید	طفل حاجات شما را آفرید
تا بجوشد شیرهای مهرهاش	گفت ادعوا الله بی زاری مباش
در غم ما اند یک ساعت تو صبر	هوی هوی باد و شیرافشان ابر
اندرین پستی چه بر چفسیده‌ای	فی السماء رزقکم بشنیده‌ای
می‌کشد گوش تو تا قعر سفول	ترس و نومیدیت دان آواز غول
آن ندا می‌دان که از بالا رسید	هر ندایی که ترا بالا کشید
بانگ گرگی دان که او مردم درد	هر ندایی که ترا حرص آورد
این بلندیهاست سوی عقل و جان	این بلندی نیست از روی مکان
سنگ و آهن فایق آمد بر شرر	هر سبب بالاتر آمد از اثر
گرچه در صورت به پهلویش نشست	آن فلانی فوق آن سرکش نشست
جای دور از صدر باشد مستخف	فوقی آنجاست از روی شرف
در عمل فوقی این دو لایق است	سنگ و آهن زین جهت که سابق است
ز آهن و سنگست زین رو پیش و پیش	وآن شرر از روی مقصودی خویش
لیک این هر دو تنند و جان شرر	سنگ و آهن اول و پایان شرر
در هنر از شاخ او فایق‌ترست	در زمان شاخ از ثمر سابق‌ترست
پس ثمر اول بود و آخر شجر	چونک مقصود از شجر آمد ثمر
شیرمردی کرد از چنگش جدا	خرس چون فریاد کرد از اژدها
اژدها را او بدین قوت بکشت	حیلت و مردی به هم دادند پشت
نیز فوق حیلهٔ تو حیله‌ایست	اژدها را هست قوت حیله نیست
کز کجا آمد سوی آغاز رو	حیلهٔ خود را چو دیدی باز رو
چشم را سوی بلندی نه هلا	هر چه در پستیست آمد از علا
گرچه اول خیرگی آرد بلی	روشنی بخشد نظر اندر علی
گر نه خفاشی نظر آن سوی کن	چشم را در روشنایی خوی کن
شهوت حالی حقیقت گور تست	عاقبت‌بینی نشان نور تست
مثل آن نبود که یک بازی شنید	عاقبت‌بینی که صد بازی بدید
کز تکبر ز اوستادان دور شد	زان یکی بازی چنان مغرور شد
او ز موسی از تکبر سر کشید	سامری‌وار آن هنر در خود چو دید
وز معلم چشم را بر دوخته	او ز موسی آن هنر آموخته
تا که آن بازی و جانش را ربود	لاجرم موسی دگر بازی نمود
تا شود سرور بدان خود سر رود	ای بسا دانش که اندر سر دود
در پناه قطب صاحب‌رای باش	سر نخواهی که رود تو پای باش
گرچه شهدی جز نبات او مچین	گرچه شاهی خویش فوق او مبین
نقد تو قلبست و نقد اوست کان	فکر تو نقش است و فکر اوست جان
کو و کو گو فاخته شو سوی او	او توی خود را بجو در اوی او
در دهان اژدهایی همچو خرس	ور نخواهی خدمت ابناء جنس
وز خطر بیرون کشاند مر ترا	بوک استادی رهاند مر ترا
چونک کوری سر مکش از راه‌بین	زاریی می‌کن چو زورت نیست هین
خرس رست از درد چون فریاد کرد	تو کم از خرسی نمی‌نالی ز درد
ناله‌اش را تو خوش و مرحوم کن	ای خدا این سنگ دل را موم کن
من دو کوری دارم ای اهل زمان	بود کوری کو همی‌گفت الامان
چون دو کوری دارم و من در میان	پس دوباره رحمتم آرید هان
آن دگر کوری چه باشد وا نما	گفت یک کوریت می‌بینیم ما
زشت‌آوازی و کوری شد دوتا	گفت زشت‌آوازم و ناخوش نوا
مهر خلق از بانگ من کم می‌شود	بانگ زشتم مایهٔ غم می‌شود
مایهٔ خشم و غم و کین می‌شود	زشت آوازم بهر جا که رود
این چنین ناگنج را گنجا کنید	بر دو کوری رحم را دوتا کنید
خلق شد بر وی برحمت یک‌دله	زشتی آواز کم شد زین گله
لطف آواز دلش آواز را	کرد نیکو چون بگفت او راز را
آن سه کوری دوری سرمد بود	وانک آواز دلش هم بد بود
بوک دستی بر سر زشتش نهند	لیک وهابان که بی علت دهند
زو دل سنگین‌دلان چون موم شد	چونک آوازش خوش و مظلوم شد
زان نمی‌گردد اجابت را رفیق	نالهٔ کافر چو زشتست و شهیق
کو ز خون خلق چون سگ بود مست	اخسؤا بر زشت آواز آمدست
ناله‌ات نبود چنین ناخوش بود	چونک نالهٔ خرس رحمت‌کش بود
یا ز خون بی گناهی خورده‌ای	دان که با یوسف تو گرگی کرده‌ای
ور جراحت کهنه شد رو داغ کن	توبه کن وز خورده استفراغ کن
وآن کرم زان مرد مردانه بدید	خرس هم از اژدها چون وا رهید
شد ملازم در پی آن بردبار	چون سگ اصحاب کهف آن خرس زار
خرس حارس گشت از دل‌بستگی	آن مسلمان سر نهاد از خستگی
ای برادر مر ترا این خرس کیست	آن یکی بگذشت و گفتش حال چیست
گفت بر خرسی منه دل ابلها	قصه وا گفت و حدیث اژدها
او بهر حیله که دانی راندنیست	دوستی ابله بتر از دشمنیست
ورنه خرسی چه نگری این مهر بین	گفت والله از حسودی گفت این
این حسودی من از مهرش به است	گفت مهر ابلهان عشوه‌ده است
خرس را مگزین مهل هم‌جنس را	هی بیا با من بران این خرس را
گفت کارم این بد و رزقت نبود	گفت رو رو کار خود کن ای حسود
ترک او کن تا منت باشم حریف	من کم از خرسی نباشم ای شریف
با چنین خرسی مرو در بیشه‌ای	بر تو دل می‌لرزدم ز اندیشه‌ای
نور حقست این نه دعوی و نه لاف	این دلم هرگز نلرزید از گزاف
هان و هان بگریز ازین آتشکده	مؤمنم ینظر بنور الله شده
بدگمانی مرد سدیست زفت	این همه گفت و به گوشش در نرفت
گفت رفتم چون نه‌ای یار رشید	دست او بگرفت و دست از وی کشید
بوالفضولا معرفت کمتر تراش	گفت رو بر من تو غمخواره مباش
لطف باشد گر بیابی در پیم	باز گفتش من عدوی تو نیم
گفت آخر یار را منقاد شو	گفت خوابستم مرا بگذار و رو
در جوار دوستی صاحب‌دلی	تا بخسپی در پناه عاقلی
خشمگین شد زود گردانید رو	در خیال افتاد مرد از جد او
یا طمع دارد گدا و تونیست	کین مگر قصد من آمد خونیست
که بترساند مرا زین همنشین	یا گرو بستست با یاران بدین
یک گمان نیک اندر خاطرش	خود نیامد هیچ از خبث سرش
او مگر مر خرس را هم‌جنس بود	ظن نیکش جملگی بر خرس بود
خرس را دانست اهل مهر و داد	عاقلی را از سگی تهمت نهاد
کای بداندیش از شقاوت وز ضلال	گفت موسی با یکی مست خیال
با چنین برهان و این خلق کریم	صد گمانت بود در پیغامبریم
صد خیالت می‌فزود و شک و ظن	صد هزاران معجزه دیدی ز من
طعن بر پیغامبری‌ام می‌زدی	از خیال و وسوسه تنگ آمدی
تا رهیدیت از شر فرعونیان	گرد از دریا بر آوردم عیان
وز دعاام جوی از سنگی دوید	ز آسمان چل سال کاسه و خوان رسید
از تو ای سرد آن توهم کم نکرد	این و صد چندین و چندین گرم و سرد
سجده کردی که خدای من توی	بانگ زد گوساله‌ای از جادوی
زیرکی باردت را خواب برد	آن توهمهات را سیلاب برد
چون نهادی سر چنان ای زشت‌خو	چون نبودی بد گمان در حق او
وز فساد سحر احمق‌گیر او	چون خیالت نامد از تزویر او
که خدایی بر تراشد در جهان	سامریی خود که باشد ای سگان
وز همه اشکالها عاطل شدی	چون درین تزویر او یک‌دل شدی
در رسولی‌ام تو چون کردی خلاف	گاو می‌شاید خدایی را بلاف
گشت عقلت صید سحر سامری	پیش گاوی سجده کردی از خری
اینت جهل وافر و عین ضلال	چشم دزدیدی ز نور ذوالجلال
چون تو کان جهل را کشتن سزاست	شه بر آن عقل و گزینش که تراست
کاحمقان را این همه رغبت شکفت	گاو زرین بانگ کرد آخر چه گفت
لیک حق را کی پذیرد هر خسی	زان عجب‌تر دیده‌ایت از من بسی
عاطلان را چه خوش آید عاطلی	باطلان را چه رباید باطلی
گاو سوی شیر نر کی رو نهد	زانک هر جنسی رباید جنس خود
جز مگر از مکر تا او را خورد	گرگ بر یوسف کجا عشق آورد
چون سگ کهف از بنی آدم شود	چون ز گرگی وا رهد محرم شود
گفت هذا لیس وجه کاذب	چون ابوبکر از محمد برد بو
دید صد شق قمر باور نکرد	چون نبد بوجهل از اصحاب درد
زو نهان کردیم حق پنهان نگشت	دردمندی کش ز بام افتاد طشت
چند بنمودند و او آن را ندید	وانک او جاهل بد از دردش بعید
وا شناسی صورت زشت از نکو	آینهٔ دل صاف باید تا درو
زیر لب لاحول گویان باز رفت	آن مسلمان ترک ابله کرد و تفت
در دل او پیش می‌زاید خیال	گفت چون از جد و بندم وز جدال
امر اعرض عنهم پیوسته شد	پس ره پند و نصیحت بسته شد
قصه با طالب بگو بر خوان عبس	چون دوایت می‌فزاید درد پس
بهر فقر او را نشاید سینه خست	چونک اعمی طالب حق آمدست
تا بیاموزند عام از سروران	تو حریصی بر رشاد مهتران
مستمع گشتند گشتی خوش که بوک	احمدا دیدی که قومی از ملوک
بر عرب اینها سرند و بر حبش	این رئیسان یار دین گردند خوش
زانک الناس علی دین الملوک	بگذرد این صیت از بصره و تبوک
رو بگردانیدی و تنگ آمدی	زین سبب تو از ضریر مهتدی
تو ز یارانی و وقت تو فراخ	کندرین فرصت کم افتد این مناخ
این نصیحت می‌کنم نه از خشم و جنگ	مزدحم می‌گردیم در وقت تنگ
بهتر از صد قیصرست و صد وزیر	احمدا نزد خدا این یک ضریر
معدنی باشد فزون از صد هزار	یاد الناس معادن هین بیار
بهترست از صد هزاران کان مس	معدن لعل و عقیق مکتنس
سینه باید پر ز عشق و درد و دود	احمدا اینجا ندارد مال سود
پند او را ده که حق اوست پند	اعمیی روشن‌دل آمد در مبند
تلخ کی گردی چو هستی کان قند	گر دو سه ابله ترا منکر شدند
حق برای تو گواهی می‌دهد	گر دو سه ابله ترا تهمت نهد
آنک حق باشد گواه او را چه غم	گفت از اقرار عالم فارغم
آن دلیل آمد که آن خورشید نیست	گر خفاشی را ز خورشیدی خوریست
که منم خورشید تابان جلیل	نفرت خفاشکان باشد دلیل
آن دلیل ناگلابی می‌کند	گر گلابی را جعل راغب شود
در محکی‌اش در آید نقص و شک	گر شود قلبی خریدار محک
شب نیم روزم که تابم در جهان	دزد شب خواهد نه روز این را بدان
تا که که از من نمی‌یابد گذار	فارقم فاروقم و غلبیروار
تا نمایم کین نقوشست آن نفوس	آرد را پیدا کنم من از سبوس
وا نمایم هر سبک را از گران	من چو میزان خدایم در جهان
خر خریداری و در خور کاله‌ای	گاو را داند خدا گوساله‌ای
من نه خارم که اشتری از من چرد	من نه گاوم تا که گوسالم خرد
بلک از آیینهٔ من روفت گرد	او گمان دارد که با من جور کرد
مر مرا تا آن فلان دارو دهد	گفت جالینوس با اصحاب خود
این دوا خواهند از بهر جنون	پس بدو گفت آن یکی ای ذو فنون
گفت در من کرد یک دیوانه رو	دور از عقل تو این دیگر مگو
چشمکم زد آستین من درید	ساعتی در روی من خوش بنگرید
کی رخ آوردی به من آن زشت‌رو	گرنه جنسیت بدی در من ازو
کی بغیر جنس خود را بر زدی	گر ندیدی جنس خود کی آمدی
در میانشان هست قدر مشترک	چون دو کس بر هم زند بی‌هیچ شک
صحبت ناجنس گورست و لحد	کی پرد مرغی مگر با جنس خود
در بیابان زاغ را با لکلکی	آن حکیمی گفت دیدم هم تکی
تا چه قدر مشترک یابم نشان	در عجب ماندم بجستم حالشان
خود بدیدم هر دوان بودند لنگ	چون شدم نزدیک من حیران و دنگ
با یکی جغدی که او فرشی بود	خاصه شه‌بازی که او عرشی بود
وین دگر خفاش کز سجین بود	آن یکی خورشید علیین بود
وین یکی کوری گدای هر دری	آن یکی نوری ز هر عیبی بری
وین یکی کرمی که در سرگین زید	آن یکی ماهی که بر پروین زند
وین یکی گرگی و یا خر با جرس	آن یکی یوسف‌رخی عیسی‌نفس
وین یکی در کاهدان همچون سگان	آن یکی پران شده در لامکان
این همی‌گوید که ای گنده‌بغل	با زبان معنوی گل با جعل
هست آن نفرت کمال گلستان	گر گریزانی ز گلشن بی گمان
می‌زند کای خس ازینجا دور باش	غیرت من بر سر تو دورباش
این گمان آید که از کان منی	ور بیامیزی تو با من ای دنی
مر جعل را در چمین خوشتر وطن	بلبلان را جای می‌زیبد چمن
چون سزد بر من پلیدی را گماشت	حق مرا چون از پلیدی پاک داشت
در من آن بدرگ کجا خواهد رسید	یک رگم زیشان بد و آن را برید
که ملایک سر نهندش از محل	یک نشان آدم آن بود از ازل
ننهدش سر که منم شاه و رئیس	یک نشان دیگر آنک آن بلیس
او نبودی آدم او غیری بدی	پس اگر ابلیس هم ساجد شدی
هم جحود آن عدو برهان اوست	هم سجود هر ملک میزان اوست
هم گواه اوست کفران سگک	هم گواه اوست اقرار ملک
وز ستیز آمد مگس زو باز پس	شخص خفت و خرس می‌راندش مگس
آن مگس زو باز می‌آمد دوان	چند بارش راند از روی جوان
بر گرفت از کوه سنگی سخت زفت	خشمگین شد با مگس خرس و برفت
بر رخ خفته گرفته جای و ساز	سنگ آورد و مگس را دید باز
بر مگس تا آن مگس وا پس خزد	بر گرفت آن آسیا سنگ و بزد
این مثل بر جمله عالم فاش کرد	سنگ روی خفته را خشخاش کرد
کین او مهرست و مهر اوست کین	مهر ابله مهر خرس آمد یقین
گفت او زفت و وفای او نحیف	عهد او سستست و ویران و ضعیف
بشکند سوگند مرد کژسخن	گر خورد سوگند هم باور مکن
تو میفت از مکر و سوگندش بدوغ	چونک بی‌سوگند گفتش بد دروغ
صد هزاران مصحفش خود خورده گیر	نفس او میرست و عقل او اسیر
گر خورد سوگند هم آن بشکند	چونک بی سوگند پیمان بشکند
که کنی بندش به سوگند گران	زانک نفس آشفته‌تر گردد از آن
حاکم آن را بر درد بیرون جهد	چون اسیری بند بر حاکم نهد
می‌زند بر روی او سوگند را	بر سرش کوبد ز خشم آن بند را
احفظوا ایمانکم با او مگو	تو ز اوفوا بالعقودش دست شو
تن کند چون تار و گرد او تند	وانک حق را ساخت در پیمان سند
واندر آن بیماریش چون تار شد	از صحابه خواجه‌ای بیمار شد
چون همه لطف و کرم بد خوی او	مصطفی آمد عیادت سوی او
فایدهٔ آن باز با تو عایده‌ست	در عیادت رفتن تو فایده‌ست
بوک قطبی باشد و شاه جلیل	فایدهٔ اول که آن شخص علیل
که نمی‌دانی تو هیزم را ز عود	چون دو چشم دل نداری ای عنود
هیچ ویران را مدان خالی ز گنج	چونک گنجی هست در عالم مرنج
چون نشان یابی بجد می‌کن طواف	قصد هر درویش می‌کن از گزاف
گنج می‌پندار اندر هر وجود	چون ترا آن چشم باطن‌بین نبود
شه نباشد فارس اسپه بود	ور نباشد قطب یار ره بود
هر که باشد گر پیاده گر سوار	پس صلهٔ یاران ره لازم شمار
که باحسان بس عدو گشتست دوست	ور عدو باشد همین احسان نکوست
زانک احسان کینه را مرهم شود	ور نگردد دوست کینش کم شود
از درازی خایفم ای یار نیک	بس فواید هست غیر این ولیک
همچو بتگر از حجر یاری تراش	حاصل این آمد که یار جمع باش
ره‌زنان را بشکند پشت و سنان	زانک انبوهی و جمع کاروان
کای طلوع ماه دیده تو ز جیب	آمد از حق سوی موسی این عتاب
من حقم رنجور گشتم نامدی	مشرقت کردم ز نور ایزدی
این چه رمزست این بکن یا رب بیان	گفت سبحانا تو پاکی از زیان
چون نپرسیدی تو از روی کرم	باز فرمودش که در رنجوریم
عقل گم شد این سخن را برگشا	گفت یا رب نیست نقصانی ترا
کشت رنجور او منم نیکو ببین	گفت آری بندهٔ خاص گزین
هست رنجوریش رنجوری من	هست معذوریش معذوری من
تا نشیند در حضور اولیا	هر که خواهد همنشینی خدا
تو هلاکی زانک جزوی بی کلی	از حضور اولیا گر بسکلی
بی کسش یابد سرش را او خورد	هر که را دیو از کریمان وا برد
مکر دیوست بشنو و نیکو بدان	یک بدست از جمع رفتن یک زمان
دید چون دزدان بباغ خود سه مرد	باغبانی چون نظر در باغ کرد
هر یکی شوخی بدی لا یوفیی	یک فقیه و یک شریف و صوفیی
لیک جمع‌اند و جماعت قوتست	گفت با اینها مرا صد حجتست
پس ببرمشان نخست از همدگر	بر نیایم یک تنه با سه نفر
چونک تنها شد سبیلش بر کنم	هر یکی را من به سویی افکنم
تا کند یارانش را با او تباه	حیله کرد و کرد صوفی را به راه
یک گلیم آور برای این رفاق	گفت صوفی را برو سوی وثاق
تو فقیهی وین شریف نامدار	رفت صوفی گفت خلوت با دو یار
ما به پر دانش تو می‌پریم	ما به فتوی تو نانی می‌خوریم
سیدست از خاندان مصطفاست	وین دگر شه‌زاده و سلطان ماست
تا بود با چون شما شاهان جلیس	کیست آن صوفی شکم‌خوار خسیس
هفته‌ای بر باغ و راغ من زنید	چون بباید مر ورا پنبه کنید
ای شما بوده مرا چون چشم راست	باغ چه بود جان من آن شماست
آه کز یاران نمی‌باید شکیفت	وسوسه کرد و مریشان را فریفت
خصم شد اندر پیش با چوب زفت	چون بره کردند صوفی را و رفت
اندر آیی باغ ما تو از ستیز	گفت ای سگ صوفیی باشد که تیز
از کدامین شیخ و پیرت این رسید	این جنیدت ره نمود و بایزید
نیم کشتش کرد و سر بشکافتش	کوفت صوفی را چو تنها یافتش
ای رفیقان پاس خود دارید نیک	گفت صوفی آن من بگذشت لیک
نیستم اغیارتر زین قلتبان	مر مرا اغیار دانستید هان
وین چنین شربت جزای هر دنیست	اینچ من خوردم شما را خوردنیست
از صدا هم باز آید سوی تو	این جهان کوهست و گفت و گوی تو
یک بهانه کرد زان پس جنس آن	چون ز صوفی گشت فارغ باغبان
که ز بهر چاشت پختم من رقاق	کای شریف من برو سوی وثاق
تا بیارد آن رقاق و قاز را	بر در خانه بگو قیماز را
تو فقیهی ظاهرست این و یقین	چون بره کردش بگفت ای تیزبین
مادر او را که داند تا کی کرد	او شریفی می‌کند دعوی سرد
عقل ناقص وانگهانی اعتماد	بر زن و بر فعل زن دل می‌نهید
بسته است اندر زمانه بس غبی	خویشتن را بر علی و بر نبی
این برد ظن در حق ربانیان	هر که باشد از زنا و زانیان
همچو خود گردنده بیند خانه را	هر که بر گردد سرش از چرخها
حال او بد دور از اولاد رسول	آنچ گفت آن باغبان بوالفضول
کی چنین گفتی برای خاندان	گر نبودی او نتیجهٔ مرتدان
در پیش رفت آن ستمکار سفیه	خواند افسونها شنید آن را فقیه
دزدی از پیغامبرت میراث ماند	گفت ای خر اندرین باغت کی خواند
تو به پیغامبر بچه مانی بگو	شیر را بچه همی‌ماند بدو
که کند با آل یاسین خارجی	با شریف آن کرد مرد ملتجی
چون یزید و شمر با آل رسول	تا چه کین دارند دایم دیو و غول
با فقیه او گفت ما جستیم از آب	شد شریف از زخم آن ظالم خراب
چون دهل شو زخم می‌خور در شکم	پای دار اکنون که ماندی فرد و کم
از چنین ظالم ترا من کم نیم	گر شریف و لایق و همدم نیم
احمقی کردی ترا بئس العوض	مر مرا دادی بدین صاحب غرض
چه فقیهی ای تو ننگ هر سفیه	شد ازو فارغ بیامد کای فقیه
کاندر آیی و نگویی امر هست	فتوی‌ات اینست ای ببریده‌دست
یا بدست این مساله اندر محیط	این چنین رخصت بخواندی در وسیط
این سزای آنک از یاران برید	گفت حقستت بزن دستت رسید
وین صله از صد محبت حامله‌ست	این عیادت از برای این صله‌ست
آن صحابی را بحال نزع دید	در عیادت شد رسول بی ندید
در حقیقت گشته‌ای دور از خدا	چون شوی دور از حضور اولیا
کی فراق روی شاهان زان کمست	چون نتیجهٔ هجر همراهان غمست
تا شوی زان سایه بهتر ز آفتاب	سایهٔ شاهان طلب هر دم شتاب
ور حضر باشد ازین غافل مشو	گر سفر داری بدین نیت برو
از برای حج و عمره می‌دوید	سوی مکه شیخ امت بایزید
مر عزیزان را بکردی بازجست	او به هر شهری که رفتی از نخست
کو بر ارکان بصیرت متکیست	گرد می‌گشتی که اندر شهر کیست
باید اول طالب مردی شوی	گفت حق اندر سفر هر جا روی
در تبع آید تو آن را فرع دان	قصد گنجی کن که این سود و زیان
کاه خود اندر تبع می‌آیدش	هر که کارد قصد گندم باشدش
مردمی جو مردمی جو مردمی	که بکاری بر نیاید گندمی
چونک رفتی مکه هم دیده شود	قصد کعبه کن چو وقت حج بود
درتبع عرش و ملایک هم نمود	قصد در معراج دید دوست بود
پیر آمد خانهٔ او را بدید	خانه‌ای نو ساخت روزی نو مرید
امتحان کرد آن نکو اندیش را	گفت شیخ آن نو مرید خویش را
گفت تا نور اندر آید زین طریق	روزن از بهر چه کردی ای رفیق
تا ازین ره بشنوی بانگ نماز	گفت آن فرعست این باید نیاز
تا بیابد خضر وقت خود کسی	بایزید اندر سفر جستی بسی
دید در وی فر و گفتار رجال	دید پیری با قدی همچون هلال
همچو پیلی دیده هندستان به خواب	دیده نابینا و دل چون آفتاب
چون گشاید آن نبیند ای عجب	چشم بسته خفته بیند صد طرب
دل درون خواب روزن می‌شود	بس عجب در خواب روشن می‌شود
عارفست او خاک او در دیده‌کش	آنک بیدارست و بیند خواب خوش
یافتش درویش و هم صاحب‌عیال	پیش او بنشست و می‌پرسید حال
رخت غربت را کجا خواهی کشید	گفت عزم تو کجا ای بایزید
گفت هین با خود چه داری زاد ره	گفت قصد کعبه دارم از پگه
نک ببسته سخت بر گوشهٔ ردیست	گفت دارم از درم نقره دویست
وین نکوتر از طواف حج شمار	گفت طوفی کن بگردم هفت بار
دان که حج کردی و حاصل شد مراد	و آن درمها پیش من نه ای جواد
صاف گشتی بر صفا بشتافتی	عمره کردی عمر باقی یافتی
که مرا بر بیت خود بگزیده است	حق آن حقی که جانت دیده است
خلقت من نیز خانهٔ سر اوست	کعبه هرچندی که خانهٔ بر اوست
واندرین خانه بجز آن حی نرفت	تا بکرد آن خانه را در وی نرفت
گرد کعبهٔ صدق بر گردیده‌ای	چون مرا دیدی خدا را دیده‌ای
تا نپنداری که حق از من جداست	خدمت من طاعت و حمد خداست
تا ببینی نور حق اندر بشر	چشم نیکو باز کن در من نگر
همچو زرین حلقه‌اش در گوش داشت	بایزید آن نکته‌ها را هوش داشت
منتهی در منتها آخر رسید	آمد از وی بایزید اندر مزید
خوش نوازش کرد یار غار را	چون پیمبر دید آن بیمار را
گوییا آن دم مر او را آفرید	زنده شد او چون پیمبر را بدید
کآمد این سلطان بر من بامداد	گفت بیماری مرا این بخت داد
از قدوم این شه بی حاشیت	تا مرا صحت رسید و عافیت
ای مبارک درد و بیداری شب	ای خجسته رنج و بیماری و تب
حق چنین رنجوریی داد و سقم	نک مرا در پیری از لطف و کرم
بر جهم هر نیمشب لا بد شتاب	درد پشتم داد هم تا من ز خواب
دردها بخشید حق از لطف خویش	تا نخسپم جمله شب چون گاومیش
دوزخ از تهدید من خاموش کرد	زین شکست آن رحم شاهان جوش کرد
مغز تازه شد چو بخراشید پوست	رنج گنج آمد که رحمتها دروست
صبر کردن بر غم و سستی و درد	ای برادر موضع تاریک و سرد
کان بلندیها همه در پستی است	چشمهٔ حیوان و جام مستی است
در بهارست آن خزان مگریز از آن	آن بهاران مضمرست اندر خزان
می‌طلب در مرگ خود عمر دراز	همره غم باش و با وحشت بساز
مشنوش چون کار او ضد آمدست	آنچ گوید نفس تو کاینجا بدست
این چنین آمد وصیت در جهان	تو خلافش کن که از پیغامبران
تا پشیمانی در آخر کم بود	مشورت در کارها واجب شود
تا که گردان شد برین سنگ آسیا	حیله‌ها کردند بسیار انبیا
خلق را گمراه و سرگردان کند	نفس می‌خواهد که تا ویران کند
انبیا گفتند با عقل امام	گفت امت مشورت با کی کنیم
کو ندارد عقل و رای روشنی	گفت گر کودک در آید یا زنی
تو خلاف آن کن و در راه افت	گفت با او مشورت کن وانچ گفت
زانک زن جزویست نفست کل شر	نفس خود را زن شناس از زن بتر
هرچه گوید کن خلاف آن دنی	مشورت با نفس خود گر می‌کنی
نفس مکارست مکری زایدت	گر نماز و روزه می‌فرمایدت
هرچه گوید عکس آن باشد کمال	مشورت با نفس خویش اندر فعال
رو بر یاری بگیر آمیز او	برنیایی با وی و استیز او
نیشکر کامل شود از نیشکر	عقل قوت گیرد از عقل دگر
کو برد از سحر خود تمییزها	من ز مکر نفس دیدم چیزها
که هزاران بار آنها را شکست	وعده‌ها بدهد ترا تازه به دست
اوت هر روزی بهانهٔ نو نهد	عمر اگر صد سال خود مهلت دهد
جادوی مردی ببندد مرد را	گرم گوید وعده‌های سرد را
که نروید بی تو از شوره گیا	ای ضیاء الحق حسام الدین بیا
از پی نفرین دل آزرده‌ای	از فلک آویخته شد پرده‌ای
عقل خلقان در قضا گیجست گیج	این قضا را هم قضا داند علاج
آنک کرمی بود افتاده به راه	اژدها گشتست آن مار سیاه
شد عصا ای جان موسی مست تو	اژدها و مار اندر دست تو
تا به دستت اژدها گردد عصا	حکم خذها لا تخف دادت خدا
صبح نو بگشا ز شبهای سیاه	هین ید بیضا نما ای پادشاه
ای دم تو از دم دریا فزون	دوزخی افروخت بر وی دم فسون
دوزخست از مکر بنموده تفی	بحر مکارست بنموده کفی
تا زبون بینیش جنبد خشم تو	زان نماید مختصر در چشم تو
مر پیمبر را به چشم اندک نمود	همچنانک لشکر انبوه بود
ور فزون دیدی از آن کردی حذر	تا بریشان زد پیمبر بی خطر
احمدا ورنه تو بد دل می‌شدی	آن عنایت بود و اهل آن بدی
آن جهاد ظاهر و باطن خدا	کم نمود او را و اصحاب ورا
تا ز عسری او بگردانید رو	تا میسر کرد یسری را برو
که حقش یار و طریق‌آموز بود	کم نمودن مر ورا پیروز بود
وای اگر گربه‌ش نماید شیر نر	آنک حق پشتش نباشد از ظفر
تا به چالش اندر آید از غرور	وای اگر صد را یکی بیند ز دور
زان نماید شیر نر چون گربه‌ای	زان نماید ذوالفقاری حربه‌ای
واندر آردشان بدین حیلت به چنگ	تا دلیر اندر فتد احمق به جنگ
آن فلیوان جانب آتشکده	تا به پای خویش باشند آمده
پف کنی کو را برانی از وجود	کاه برگی می‌نماید تا تو زود
زو جهان گریان و او در خنده است	هین که آن که کوهها بر کنده است
صد چو عاج ابن عنق شد غرق او	می‌نماید تا بکعب این آب جو
می‌نماید قعر دریا خاک خشک	می‌نماید موج خونش تل مشک
تا درو راند از سر مردی و زور	خشک دید آن بحر را فرعون کور
دیدهٔ فرعون کی بینا بود	چون در آید در تک دریا بود
حق کجا همراز هر احمق شود	دیده بینا از لقای حق شود
راه بیند خود بود آن بانگ غول	قند بیند خود شود زهر قتول
تیز می‌گردی بده آخر زمان	ای فلک در فتنهٔ آخر زمان
نیش زهرآلوده‌ای در فصد ما	خنجر تیزی تو اندر قصد ما
بر دل موران مزن چون مار زخم	ای فلک از رحم حق آموز رحم
کرد گردان بر فراز این سرا	حق آنک چرخهٔ چرخ ترا
پیش از آن که بیخ ما را بر کنی	که دگرگون گردی و رحمت کنی
تا نهال ما ز آب و خاک رست	حق آنک دایگی کردی نخست
کرد چندان مشعله در تو پدید	حق آن شه که ترا صاف آفرید
تا که دهری از ازل پنداشتت	آنچنان معمور و باقی داشتت
انبیا گفتند آن راز ترا	شکر دانستیم آغاز ترا
عنکبوتی نه که در وی عابشست	آدمی داند که خانه حادثست
کو بهاران زاد و مرگش در دیست	پشه کی داند که این باغ از کیست
کی بداند چوب را وقت نهال	کرم کاندر چوب زاید سست‌حال
عقل باشد کرم باشد صورتش	ور بداند کرم از ماهیتش
چون پری دورست از آن فرسنگها	عقل خود را می‌نماید رنگها
تو مگس‌پری بپستی می‌پری	از ملک بالاست چه جای پری
مرغ تقلیدت بپستی می‌چرد	گرچه عقلت سوی بالا می‌پرد
عاریه‌ست و ما نشسته کان ماست	علم تقلیدی وبال جان ماست
دست در دیوانگی باید زدن	زین خرد جاهل همی باید شدن
زهر نوش و آب حیوان را بریز	هرچه بینی سود خود زان می‌گریز
سود و سرمایه به مفلس وام ده	هر که بستاید ترا دشنام ده
بگذر از ناموس و رسوا باش و فاش	ایمنی بگذار و جای خوف باش
بعد ازین دیوانه سازم خویش را	آزمودم عقل دور اندیش را
قحبه‌ای را خواستی تو از عجل	گفت با دلقک شبی سید اجل
تا یکی مستور کردیمیت جفت	با من این را باز می‌بایست گفت
قحبه گشتند و ز غم تن کاستم	گفت نه مستور صالح خواستم
تا ببینم چون شود این عاقبت	خواستم ایم قحبه را بی معرفت
زین سپس جویم جنون را مغرسی	عقل را من آزمودم هم بسی
مشورت آرم بدو در مشکلی	آن یکی می‌گفت خواهم عاقلی
نیست عاقل جز که آن مجنون‌نما	آن یکی گفتش که اندر شهر ما
می‌دواند در میان کودکان	بر نیی گشته سواره نک فلان
آسمان قدرست و اخترباره‌ای	صاحب رایست و آتش‌پاره‌ای
او درین دیوانگی پنهان شدست	فر او کروبیان را جان شدست
سر منه گوساله را چون سامری	لیک هر دیوانه را جان نشمری
صد هزاران غیب و اسرار نهفت	چون ولیی آشکارا با تو گفت
وا ندانستی تو سرگین را ز عود	مر ترا آن فهم و آن دانش نبود
مر ورا ای کور کی خواهی شناخت	از جنون خود را ولی چون پرده ساخت
زیر هر سنگی یکی سرهنگ بین	گر ترا بازست آن دیدهٔ یقین
هر گلیمی را کلیمی در برست	پیش آن چشمی که باز و رهبرست
هر که را او خواست با بهره کند	مر ولی را هم ولی شهره کند
چونک او مر خویش را دیوانه ساخت	کس نداند از خرد او را شناخت
هیچ یابد دزد را او در عبور	چون بدزدد دزد بینایی ز کور
گرچه خود بر وی زند دزد عنود	کور نشناسد که دزد او که بود
کی شناسد آن سگ درنده را	چون گزد سگ کور صاحب‌ژنده را
حمله می‌آورد چون شیر وغا	یک سگی در کوی بر کور گدا
در کشد مه خاک درویشان بچشم	سگ کند آهنگ درویشان بخشم
اندر آمد کور در تعظیم سگ	کور عاجز شد ز بانگ و بیم سگ
دست دست تست دست از من بدار	کای امیر صید و ای شیر شکار
کرد تعظیم و لقب دادش کریم	کز ضرورت دم خر را آن حکیم
از چو من لاغر شکارت چه رسد	گفت او هم از ضرورت کای اسد
کور می‌گیری تو در کوچه بگشت	گور می‌گیرند یارانت به دشت
کور می‌جویی تو در کوچه بکید	گور می‌جویند یارانت بصید
وین سگ بی‌مایه قصد کور کرد	آن سگ عالم شکار گور کرد
می‌کند در بیشه‌ها صید حلال	علم چون آموخت سگ رست از ضلال
سگ چو عارف گشت شد اصحاب کهف	سگ چو عالم گشت شد چالاک زحف
ای خدا آن نور اشناسنده چیست	سگ شناسا شد که میر صید کیست
بلک این زانست کز جهلست مست	کور نشناسد نه از بی چشمی است
این زمین از فضل حق شد خصم بین	نیست خود بی‌چشم‌تر کور از زمین
خسف قارون کرد و قارون را شناخت	نور موسی دید و موسی را نواخت
فهم کرد از حق که یاارض ابلعی	رجف کرد اندر هلاک هر دعی
بی‌خبر با ما و با حق با خبر	خاک و آب و باد و نار با شرر
بی‌خبر از حق و از چندین نذیر	ما بعکس آن ز غیر حق خبیر
کند شد ز آمیز حیوان حمله‌شان	لاجرم اشفقن منها جمله‌شان
کو بود با خلق حی با حق موات	گفت بیزاریم جمله زین حیات
انس حق را قلب می‌باید سلیم	چون بماند از خلق گردد او یتیم
می‌کند آن کور عمیا ناله‌ای	چون ز کوری دزد دزدد کاله‌ای
کز تو دزدیدم که دزد پر فنم	تا نگوید دزد او را کان منم
چون ندارد نور چشم و آن ضیا	کی شناسد کور دزد خویش را
تا بگوید او علامتهای رخت	چون بگوید هم بگیر او را تو سخت
تا بگوید که چه برد آن زن بمزد	پس جهاد اکبر آمد عصر دزد
چون ستانی باز یابی تبصرت	اولا دزدید کحل دیده‌ات
پیش اهل دل یقین آن حاصلست	کالهٔ حکمت که گم کردهٔ دلست
می‌نداند دزد شیطان را ز اثر	کوردل با جان و با سمع و بصر
که جماد آمد خلایق پیش او	ز اهل دل جو از جماد آن را مجو
کای اب کودک شده رازی بگو	مشورت جوینده آمد نزد او
باز گرد امروز روز راز نیست	گفت رو زین حلقه کین در باز نیست
همچو شیخان بودمی من بر دکان	گر مکان را ره بدی در لامکان
در بن دیوار مستی خفته دید	محتسب در نیم شب جایی رسید
گفت ازین خوردم که هست اندر سبو	گفت هی مستی چه خوردستی بگو
گفت از آنک خورده‌ام گفت این خفیست	گفت آخر در سبو واگو که چیست
گفت آنک در سبو مخفیست آن	گفت آنچ خورده‌ای آن چیست آن
ماند چون خر محتسب اندر خلاب	دور می‌شد این سؤال و این جواب
مست هوهو کرد هنگام سخن	گفت او را محتسب هین آه کن
گفت من شاد و تو از غم منحنی	گفت گفتم آه کن هو می‌کنی
هوی هوی می‌خوران از شادیست	آه از درد و غم و بیدادیست
معرفت متراش و بگذار این ستیز	محتسب گفت این ندانم خیز خیز
گفت مستی خیز تا زندان بیا	گفت رو تو از کجا من از کجا
از برهنه کی توان بردن گرو	گفت مست ای محتسب بگذار و رو
خانهٔ خود رفتمی وین کی شدی	گر مرا خود قوت رفتن بدی
همچو شیخان بر سر دکانمی	من اگر با عقل و با امکانمی
ای سواره بر نی این سو ران فرس	گفت آن طالب که آخر یک نفس
کاسپ من بس توسنست و تندخو	راند سوی او که هین زوتر بگو
از چه می‌پرسی بیانش کن تو فاش	تا لگد بر تو نکوبد زود باش
زو برون شو کرد و در لاغش کشید	او مجال راز دل گفتن ندید
کیست لایق از برای چون منی	گفت می‌خواهم درین کوچه زنی
آن دو رنج و این یکی گنج روان	گفت سه گونه زن‌اند اندر جهان
وآن دگر نیمی ترا نیمی جداست	آن یکی را چون بخواهی کل تراست
این شنودی دور شو رفتم روان	وآن سیم هیچ او ترا نبود بدان
که بیفتی بر نخیزی تا ابد	تا ترا اسپم نپراند لگد
بانگ زد بار دگر او را جوان	شیخ راند اندر میان کودکان
این زنان سه نوع گفتی بر گزین	که بیا آخر بگو تفسیر این
کل ترا باشد ز غم یابی خلاص	راند سوی او و گفتش بکر خاص
وانک هیچست آن عیال با ولد	وانک نیمی آن تو بیوه بود
مهر و کل خاطرش آن سو رود	چون ز شوی اولش کودک بود
سم اسپ توسنم بر تو رسد	دور شو تا اسپ نندازد لگد
کودکان را باز سوی خویش خواند	های هویی کرد شیخ باز راند
یک سؤالم ماند ای شاه کیا	باز بانگش کرد آن سایل بیا
که ز میدان آن بچه گویم ربود	باز راند این سو بگو زوتر چه بود
این چه شیدست این چه فعلست ای عجب	گفت ای شه با چنین عقل و ادب
آفتابی در جنون چونی نهان	تو ورای عقل کلی در بیان
تا درین شهر خودم قاضی کنند	گفت این اوباش رایی می‌زنند
نیست چون تو عالمی صاحب فنی	دفع می‌گفتم مرا گفتند نی
که کم از تو در قضا گوید حدیث	با وجود تو حرامست و خبیث
کمتر از تو شه کنیم و پیشوا	در شریعت نیست دستوری که ما
لیک در باطن همانم که بدم	زین ضرورت گیج و دیوانه شدم
گنج اگر پیدا کنم دیوانه‌ام	عقل من گنجست و من ویرانه‌ام
این عسس را دید و در خانه نشد	اوست دیوانه که دیوانه نشد
این بهایی نیست بهر هر غرض	دانش من جوهر آمد نه عرض
هم زمن می‌روید و من می‌خورم	کان قندم نیستان شکرم
کز نفور مستمع دارد فغان	علم تقلیدی و تعلیمیست آن
همچو طالب‌علم دنیای دنیست	چون پی دانه نه بهر روشنیست
نه که تا یابد ازین عالم خلاص	طالب علمست بهر عام و خاص
چونک نورش راند از در گفت برد	همچو موشی هر طرف سوراخ کرد
هم در آن ظلمات جهدی می‌نمود	چونک سوی دشت و نورش ره نبود
برهد از موشی و چون مرغان پرد	گر خدایش پر دهد پر خرد
ناامید از رفتن راه سماک	ور نجوید پر بماند زیر خاک
عاشق روی خریداران بود	علم گفتاری که آن بی جان بود
چون خریدارش نباشد مرد و رفت	گرچه باشد وقت بحث علم زفت
می‌کشد بالا که الله اشتری	مشتری من خدایست او مرا
خونبهای خود خورم کسب حلال	خونبهای من جمال ذوالجلال
چه خریداری کند یک مشت گل	این خریداران مفلس را بهل
زانک گل خوارست دایم زردرو	گل مخور گل را مخر گل را مجو
از تجلی چهره‌ات چون ارغوان	دل بخور تا دایما باشی جوان
لطف تو لطف خفی را خود سزاست	یا رب این بخشش نه حد کار ماست
پرده را بر دار و پردهٔ ما مدر	دست گیر از دست ما ما را بخر
کاردش تا استخوان ما رسید	باز خر ما را ازین نفس پلید
کی گشاید ای شه بی‌تاج و تخت	از چو ما بیچارگان این بند سخت
کی تواند جز که فضل تو گشود	این چنین قفل گران را ای ودود
چون توی از ما به ما نزدیکتر	ما ز خود سوی تو گردانیم سر
گرنه در گلخن گلستان از چه رست	این دعا هم بخشش و تعلیم تست
جز ز اکرام تو نتوان کرد نقل	در میان خون و روده فهم و عقل
موج نورش می‌زند بر آسمان	از دو پاره پیه این نور روان
می‌رود سیلاب حکمت همچو جو	گوشت‌پاره که زبان آمد ازو
تا بباغ جان که میوه‌ش هوشهاست	سوی سوراخی که نامش گوشهاست
باغ و بستانهای عالم فرع اوست	شاه‌راه باغ جانها شرع اوست
زود تجری تحتها الانهار خوان	اصل و سرچشمهٔ خوشی آنست آن
چون عیادت کرد یار زار را	گفت پیغامبر مر آن بیمار را
از جهالت زهربایی خورده‌ای	که مگر نوعی دعایی کرده‌ای
چون ز مکر نفس می‌آشفته‌ای	یاد آور چه دعا می‌گفته‌ای
دار با من یادم آید ساعتی	گفت یادم نیست الا همتی
پیش خاطر آمد او را آن دعا	از حضور نوربخش مصطفی
روشنی که فرق حق و باطلست	تافت زان روزن که از دل تا دلست
آن دعا که گفته‌ام من بوالفضول	گفت اینک یادم آمد ای رسول
غرقه دست اندر حشایش می‌زدم	چون گرفتار گنه می‌آمدم
مجرمان را از عذاب بس شدید	از تو تهدید و وعیدی می‌رسید
بند محکم بود و قفل ناگشود	مضطرب می‌گشتم و چاره نبود
نی امید توبه نی جای ستیز	نی مقام صبر و نی راه گریز
آه می‌کردم که ای خلاق من	من چو هاروت و چو ماروت از حزن
چاه بابل را بکردند اختیار	از خطر هاروت و ماروت آشکار
گربزند و عاقل و ساحروشند	تا عذاب آخرت اینجا کشند
سهل‌تر باشد ز آتش رنج دود	نیک کردند و بجای خویش بود
سهل باشد رنج دنیا پیش آن	حد ندارد وصف رنج آن جهان
بر بدن زجری و دادی می‌کند	ای خنک آن کو جهادی می‌کند
بر خود این رنج عبادت می‌نهد	تا ز رنج آن جهانی وا رهد
هم درین عالم بران بر من شتاب	من همی‌گفتم که یا رب آن عذاب
در چنین درخواست حلقه می‌زدم	تا در آن عالم فراغت باشدم
جان من از رنج بی آرام شد	این چنین رنجوریی پیدام شد
بی‌خبر گشتم ز خویش و نیک و بد	مانده‌ام از ذکر و از اوراد خود
ای خجسته وی مبارک بوی تو	گر نمی‌دیدم کنون من روی تو
کردیم شاهانه این غمخوارگی	می‌شدم از بند من یکبارگی
بر مکن تو خویش را از بیخ و بن	گفت هی هی این دعا دیگر مکن
که نهد بر تو چنان کوه بلند	تو چه طاقت داری ای مور نژند
از سر جلدی نلافم هیچ فن	گفت توبه کردم ای سلطان که من
از گنه در تیه مانده مبتلا	این جهان تیهست و تو موسی و ما
آخر اندر گام اول بوده‌اند	قوم موسی راه می‌پیموده‌اند
همچنان در منزل اول اسیر	سالها ره می‌رویم و در اخیر
تیه را راه و کران پیدا شدی	گر دل موسی ز ما راضی بدی
کی رسیدی خوانمان هیچ از سما	ور بکل بیزار بودی او ز ما
در بیابان‌مان امان جان شدی	کی ز سنگی چشمه‌ها جوشان شدی
اندرین منزل لهب بر ما زدی	بل به جای خوان خود آتش آمدی
گاه خصم ماست و گاهی یار ما	چون دو دل شد موسی اندر کار ما
حلم او رد می‌کند تیر بلا	خشمش آتش می‌زند در رخت ما
نیست این نادر ز لطفت ای عزیز	کی بود که حلم گردد خشم نیز
نام موسی می‌برم قاصد چنین	مدح حاضر وحشتست از بهر این
پیش تو یاد آورم از هیچ تن	ورنه موسی کی روا دارد که من
عهد تو چون کوه ثابت بر قرار	عهد ما بشکست صد بار و هزار
عهد تو کوه و ز صد که هم فزون	عهد ما کاه و به هر بادی زبون
رحمتی کن ای امیر لونها	حق آن قوت که بر تلوین ما
امتحان ما مکن ای شاه بیش	خویش را دیدیم و رسوایی خویش
کرده باشی ای کریم مستعان	تا فضیحتهای دیگر را نهان
در کژی ما بی‌حدیم و در ضلال	بی‌حدی تو در جمال و در کمال
بر کژی بی حد مشتی لئیم	بی حدی خویش بگمار ای کریم
مصر بودیم و یکی دیوار ماند	هین که از تقطیع ما یک تار ماند
تا نگردد شاد کلی جان دیو	البقیه البقیه ای خدیو
که تو کردی گمرهان را باز جست	بهر ما نی بهر آن لطف نخست
ای نهاده رحمها در لحم و شحم	چون نمودی قدرتت بنمای رحم
تو دعا تعلیم فرما مهترا	این دعا گر خشم افزاید ترا
رجعتش دادی که رست از دیو زشت	آنچنان کادم بیفتاد از بهشت
بر چنین نطعی ازو بازی برد	دیو کی بود کو ز آدم بگذرد
لعنت حاسد شده آن دمدمه	در حقیقت نفع آدم شد همه
پس ستون خانهٔ خود را برید	بازیی دید و دو صد بازی ندید
باد آتش را بکشت او بران	آنشی زد شب بکشت دیگران
تا زیان خصم دید آن ریو را	چشم‌بندی بود لعنت دیو را
گویی آدم بود دیو دیو او	خود زیان جان او شد ریو او
حاسد و خودبین و پر کینش کند	لعنت این باشد که کژبینش کند
عاقبت باز آید و بر وی زند	تا نداند که هر آنک کرد بد
مات بر وی گردد و نقصان و وکس	جمله فرزین‌بندها بیند بعکس
مهلک و ناسور بیند ریش را	زانک گر او هیچ بیند خویش را
درد او را از حجاب آرد برون	درد خیزد زین چنین دیدن درون
طفل در زادن نیابد هیچ ره	تا نگیرد مادران را درد زه
این نصیحتها مثال قابله‌ست	این امانت در دل و دل حامله‌ست
درد باید درد کودک را رهیست	قابله گوید که زن را درد نیست
زانک بی‌دردی انا الحق گفتنست	آنک او بی‌درد باشد ره‌زنست
آن انا در وقت گفتن رحمتست	آن انا بی وقت گفتن لعنتست
آن انا فرعون لعنت شد ببین	آن انا منصور رحمت شد یقین
سر بریدن واجبست اعلام را	لاجرم هر مرغ بی‌هنگام را
در جهاد و ترک گفتن تفس را	سر بریدن چیست کشتن نفس را
تا که یابد او ز کشتن ایمنی	آنچنانک نیش کزدم بر کنی
تا رهد مار از بلای سنگسار	بر کنی دندان پر زهری ز مار
دامن آن نفس‌کش را سخت گیر	هیچ نکشد نفس را جز ظل پیر
در تو هر قوت که آید جذب اوست	چون بگیری سخت آن توفیق هوست
هر چه کارد جان بود از جان جان	ما رمیت اذ رمیت راست دان
دم بدم آن دم ازو اومید دار	دست گیرنده ویست و بردبار
دیرگیر و سخت‌گیرش خوانده‌ای	نیست غم گر دیر بی او مانده‌ای
یک دمت غایب ندارد حضرتش	دیر گیرد سخت گیرد رحمتش
از سر اندیشه می‌خوان والضحی	ور تو خواهی شرح این وصل و ولا
لیک آن نقصان فضل او کیست	ور تو گویی هم بدیها از ویست
من مثالی گویمت ای محتشم	آن بدی دادن کمال اوست هم
نقشهای صاف و نقشی بی صفا	کرد نقاشی دو گونه نقشها
نقش عفریتان و ابلیسان زشت	نقش یوسف کرد و حور خوش‌سرشت
زشتی او نیست آن رادی اوست	هر دو گونه نقش استادی اوست
جمله زشتیها به گردش بر تند	زشت را در غایت زشتی کند
منکر استادیش رسوا شود	تا کمال دانشش پیدا شود
زین سبب خلاق گبر و مخلص است	ور نداند زشت کردن ناقص است
بر خداوندیش و هر دو ساجدند	پس ازین رو کفر و ایمان شاهدند
زانک جویای رضا و قاصدست	لیک مؤمن دان که طوعا ساجدست
لیک قصد او مرادی دیگرست	هست کرها گبر هم یزدان‌پرست
لیک دعوی امارت می‌کند	قلعهٔ سلطان عمارت می‌کند
عاقبت خود قلعه سلطانی شود	گشته یاغی تا که ملک او بود
می‌کند معمور نه از بهر جاه	مؤمن آن قلعه برای پادشاه
قادری بر خوب و بر زشت مهین	زشت گوید ای شه زشت‌آفرین
پاک گردانیدیم از عیبها	خوب گوید ای شه حسن و بها
این بگو کای سهل‌کن دشوار را	گفت پیغامبر مر آن بیمار را
آتنا فی دار عقبانا حسن	آتنا فی دار دنیانا حسن
منزل ما خود تو باشی ای شریف	راه را بر ما چو بستان کن لطیف
نی که دوزخ بود راه مشترک	مؤمنان در حشر گویند ای ملک
ما ندیدیم اندرین ره دود و نار	مؤمن و کافر برو یابد گذار
پس کجا بود آن گذرگاه دنی	نک بهشت و بارگاه آمنی
که فلان جا دیده‌اید اندر گذر	پس ملک گوید که آن روضهٔ خضر
بر شما شد باغ و بستان و درخت	دوزخ آن بود و سیاستگاه سخت
آتشی گبر فتنه‌جوی را	چون شما این نفس دوزخ‌خوی را
نار را کشتید از بهر خدا	جهدها کردید و او شد پر صفا
سبزهٔ تقوی شد و نور هدی	آتش شهوت که شعله می‌زدی
ظلمت جهل از شما هم علم شد	آتش خشم از شما هم حلم شد
و آن حسد چون خار بد گلزار شد	آتش حرص از شما ایثار شد
بهر حق کشتید جمله پیش پیش	چون شما این جمله آتشهای خویش
اندرو تخم وفا انداختید	نفس ناری را چو باغی ساختید
خوش سرایان در چمن بر طرف جو	بلبلان ذکر و تسبیح اندرو
در جحیم نفس آب آورده‌اید	داعی حق را اجابت کرده‌اید
سبزه گشت و گلشن و برگ و نوا	دوزخ ما نیز در حق شما
لطف و احسان و ثواب معتبر	چیست احسان را مکافات ای پسر
پیش اوصاف بقا ما فانییم	نی شما گفتید ما قربانییم
مست آن ساقی و آن پیمانه‌ایم	ما اگر قلاش و گر دیوانه‌ایم
جان شیرین را گروگان می‌دهیم	بر خط و فرمان او سر می‌نهیم
چاکری و جانسپاری کار ماست	تا خیال دوست در اسرار ماست
صد هزاران جان عاشق سوختند	هر کجا شمع بلا افروختند
شمع روی یار را پروانه‌اند	عاشقانی کز درون خانه‌اند
وز بلاها مر ترا چون جوشنند	ای دل آنجا رو که با تو روشنند
در میان جان ترا جا می‌کنند	بر جنایاتت مواسا می‌کنند
تا ترا پر باده چون جا می‌کنند	زان میان جان ترا جا می‌کنند
در فلک خانه کن ای بدر منیر	در میان جان ایشان خانه گیر
تا که بر تو سرها پیدا کنند	چون عطارد دفتر دل وا کنند
بر مه کامل زن ار مه پاره‌ای	پیش خویشان باش چون آواره‌ای
با مخالف این همه آمیز چیست	جزو را از کل خود پرهیز چیست
غیبها بین عین گشته در رهش	جنس را بین نوع گشته در روش
از دروغ و عشوه کی یابی مدد	تا چو زن عشوه خری ای بی‌خرد
می‌ستانی می‌نهی چون زن به جیب	چاپلوس و لفظ شیرین و فریب
بهتر آید از ثنای گمرهان	مر ترا دشنام و سیلی شهان
تا کسی گردی ز اقبال کسان	صفع شاهان خور مخور شهد خسان
در پناه روح جان گردد جسد	زانک ازیشان خلعت و دولت رسد
دان که او بگریختست از اوستا	هر کجا بینی برهنه و بی‌نوا
آن دل کور بد بی‌حاصلش	تا چنان گردد که می‌خواهد دلش
خویش را و خویش را آراستی	گر چنان گشتی که استا خواستی
او ز دولت می‌گریزد این بدان	هر که از استا گریزد در جهان
چنگ اندر پیشهٔ دینی بزن	پیشه‌ای آموختی در کسب تن
چون برون آیی ازینجا چون کنی	در جهان پوشیده گشتی و غنی
اندر آید دخل کسب مغفرت	پیشه‌ای آموز کاندر آخرت
تا نپنداری که کسب اینجاست حسب	آن جهان شهریست پر بازار و کسب
پیش آن کسبست لعب کودکان	حق تعالی گفت کین کسب جهان
شکل صحبت‌کن مساسی می‌کند	همچو آن طفلی که بر طفلی تند
سود نبود جز که تعبیر زمان	کودکان سازند در بازی دکان
کودکان رفته بمانده یک تنه	شب شود در خانه آید گرسنه
باز گردی کیسه خالی پر تعب	این جهان بازی‌گهست و مرگ شب
قابلیت نور حق را ای حرون	کسب دین عشقست و جذب اندرون
چند کسب خس کنی بگذار بس	کسب فانی خواهدت این نفس خس
حیله و مکری بود آن را ردیف	نفس خس گر جویدت کسب شریف
خفته بد در قصر بر بستر ستان	در خبر آمد که خال مؤمنان
کز زیارتهای مردم خسته بود	قصر را از اندرون در بسته بود
چشم چون بگشاد پنهان گشت مرد	ناگهان مردی ورا بیدار کرد
کیست کین گستاخی و جرات نمود	گفت اندر قصر کس را ره نبود
تا بیاید زان نهان گشته نشان	گرد برگشت و طلب کرد آن زمان
در پس پرده نهان می‌کرد رو	او پس در مدبری را دید کو
گفت نامم فاش ابلیس شقیست	گفت هی تو کیستی نام تو چیست
راست گو با من مگو بر عکس و ضد	گفت بیدارم چرا کردی بجد
سوی مسجد زود می‌باید دوید	گفت هنگام نماز آخر رسید
مصطفی چون در معنی می‌بسفت	عجلوا الطاعات قبل الفوت گفت
که بخیری ره‌نما باشی مرا	گفت نی نی این غرض نبود ترا
گویدم که پاسبانی می‌کنم	دزد آید از نهان در مسکنم
دزد کی داند ثواب و مزد را	من کجا باور کنم آن دزد را
راه طاعت را بجان پیموده‌ایم	گفت ما اول فرشته بوده‌ایم
ساکنان عرش را همدم بدیم	سالکان راه را محرم بدیم
مهر اول کی ز دل بیرون شود	پیشهٔ اول کجا از دل رود
از دل تو کی رود حب الوطن	در سفر گر روم بینی یا ختن
عاشقان درگه وی بوده‌ایم	ما هم از مستان این می بوده‌ایم
عشق او در جان ما کاریده‌اند	ناف ما بر مهر او ببریده‌اند
آب رحمت خورده‌ایم اندر بهار	روز نیکو دیده‌ایم از روزگار
از عدم ما را نه او بر داشتست	نی که ما را دست فضلش کاشتست
در گلستان رضا گردیده‌ایم	ای بسا کز وی نوازش دیده‌ایم
چشمه‌های لطف از ما می‌گشاد	بر سر ما دست رحمت می‌نهاد
گاهوارم را کی جنبانید او	وقت طفلی‌ام که بودم شیرجو
کی مرا پرورد جز تدبیر او	از کی خوردم شیر غیر شیر او
کی توان آن را ز مردم واگشود	خوی کان با شیر رفت اندر وجود
بسته کی گردند درهای کرم	گر عتابی کرد دریای کرم
قهر بر وی چون غباری از غشست	اصل نقدش داد و لطف و بخششست
ذره‌ها را آفتاب او نواخت	از برای لطف عالم را بساخت
بهر قدر وصل او دانستنست	فرقت از قهرش اگر آبستنست
جان بداند قدر ایام وصال	تا دهد جان را فراقش گوشمال
قصد من از خلق احسان بوده است	گفت پیغامبر که حق فرموده است
تا ز شهدم دست‌آلودی کنند	آفریدم تا ز من سودی کنند
وز برهنه من قبایی بر کنم	نه برای آنک تا سودی کنم
چشم من در روی خوبش مانده‌ست	چند روزی که ز پیشم رانده‌ست
هر کسی مشغول گشته در سبب	کز چنان رویی چنین قهر ای عجب
زانک حادث حادثی را باعثست	من سبب را ننگرم کان حادثست
هرچه آن حادث دو پاره می‌کنم	لطف سابق را نظاره می‌کنم
آن حسد از عشق خیزد نه از جحود	ترک سجده از حسد گیرم که بود
که شود با دوست غیری همنشین	هر حسد از دوستی خیزد یقین
همچو شرط عطسه گفتن دیر زی	هست شرط دوستی غیرت‌پزی
گفت بازی کن چه دانم در فزود	چونک بر نطعش جز این بازی نبود
خویشتن را در بلا انداختم	آن یکی بازی که بد من باختم
مات اویم مات اویم مات او	در بلا هم می‌چشم لذات او
هیچ کس در شش جهت از ششدره	چون رهاند خویشتن را ای سره
خاصه که بی چون مرورا کژ نهد	جزو شش از کل شش چون وا رهد
اوش برهاند که خلاق ششست	هر که در شش او درون آتشست
دست‌باف حضرتست و آن او	خود اگر کفرست و گر ایمان او
لیک بخش تو ازینها کاستست	گفت امیر او را که اینها راستست
حفره کردی در خزینه آمدی	صد هزاران را چو من تو ره زدی
کیست کز دست تو جامه‌ش پاره نیست	آتشی از تو نسوزم چاره نیست
تا نسوزانی تو چیزی چاره نیست	طبعت ای آتش چو سوزانیدنیست
اوستاد جمله دزدانت کند	لعنت این باشد که سوزانت کند
من چه باشم پیش مکرت ای عدو	با خدا گفتی شنیدی روبرو
بانگ مرغانست لیکن مرغ گیر	معرفتهای تو چون بانگ صفیر
مرغ غره کشنایی آمدست	صد هزاران مرغ را آن ره زدست
از هوا آید شود اینجا اسیر	در هوا چون بشنود بانگ صفیر
دل کباب و سینه شرحه شرحه‌اند	قوم نوح از مکر تو در نوحه‌اند
در فکندی در عذاب و اندهان	عاد را تو باد دادی در جهان
در سیاهابه ز تو خوردند غوط	از تو بود آن سنگسار قوم لوط
ای هزاران فتنه‌ها انگیخته	مغز نمرود از تو آمد ریخته
کور گشت از تو نیابید او وقوف	عقل فرعون ذکی فیلسوف
بوالحکم هم از تو بوجهلی شده	بولهب هم از تو نااهلی شده
مات کرده صد هزار استاد را	ای برین شطرنج بهر یاد را
سوخته دلها سیه گشته دلت	ای ز فرزین‌بندهای مشکلت
تو چو کوهی وین سلیمان ذره‌ای	بحر مکری تو خلایق قطره‌ای
غرق طوفانیم الا من عصم	کی رهد از مکر تو ای مختصم
بس سپاه و جمع از تو مفترق	بس ستارهٔ سعد از تو محترق
من محکم قلب را و نقد را	گفت ابلیسش گشای این عقده‌ها
امتحان نقد و قلبم کرد حق	امتحان شیر و کلبم کرد حق
صیرفی‌ام قیمت او کرده‌ام	قلب را من کی سیه‌رو کرده‌ام
شاخه‌های خشک را بر می‌کنم	نیکوان را رهنمایی می‌کنم
تا پدید آید که حیوان جنس کیست	این علفها می‌نهم از بهر چیست
هست در گرگیش و آهویی شکی	گرگ از آهو چو زاید کودکی
تا کدامین سو کند او گام تیز	تو گیاه و استخوان پیشش بریز
ور گیا خواهد یقین آهو رگست	گر به سوی استخوان آید سگست
زاد ازین هر دو جهانی خیر و شر	قهر و لطفی جفت شد با همدگر
قوت نفس و قوت جان را عرضه کن	تو گیاه و استخوان را عرضه کن
ور غذای روح خواهد سرورست	گر غذای نفس جوید ابترست
ور رود در بحر جان یابد گهر	گر کند او خدمت تن هست خر
لیک این هر دو به یک کار اندرند	گرچه این دو مختلف خیر و شرند
دشمنان شهوات عرضه می‌کنند	انبیا طاعات عرضه می‌کنند
داعیم من خالق ایشان نیم	نیک را چون بد کنم یزدان نیم
زشت را و خوب را آیینه‌ام	خوب را من زشت سازم رب نه‌ام
کین سیه‌رو می‌نماید مرد را	سوخت هندو آینه از درد را
جرم او را نه که روی من زدود	گفت آیینه گناه از من نبود
تا بگویم زشت کو و خوب کو	او مرا غماز کرد و راست‌گو
اهل زندان نیستم ایزد گواست	من گواهم بر گوا زندان کجاست
تربیتها می‌کنم من دایه‌وار	هر کجا بینم نهال میوه‌دار
می‌برم من تا رهد از پشک مشک	هر کجا بینم درخت تلخ و خشک
مر مرا چه می‌بری سر بی خطا	خشک گوید باغبان را کای فتی
بس نباشد خشکی تو جرم تو	باغبان گوید خمش ای زشت‌خو
تو چرا بی‌جرم می‌بری پیم	خشک گوید راستم من کژ نیم
کاشکی کژ بودیی تر بودیی	باغبان گوید اگر مسعودیی
اندر آب زندگی آغشتیی	جاذب آب حیاتی گشتیی
با درخت خوش نبوده وصل تو	تخم تو بد بوده است و اصل تو
آن خوشی اندر نهادش بر زند	شاخ تلخ ار با خوشی وصلت کند
مر ترا ره نیست در من ره مجو	گفت امیر ای راه‌زن حجت مگو
هر لباساتی که آری کی خرم	ره‌زنی و من غریب و تاجرم
تو نه‌ای رخت کسی را مشتری	گرد رخت من مگرد از کافری
ور نماید مشتری مکرست و فن	مشتری نبود کسی را راه‌زن
ای خدا فریاد ما را زین عدو	تا چه دارد این حسود اندر کدو
در رباید از من این ره‌زن نمد	گر یکی فصلی دگر در من دمد
دست گیر ار نه گلیمم شد سیاه	این حدیثش همچو دودست ای اله
کوست فتنهٔ هر شریف و هر خسیس	من به حجت بر نیایم با بلیس
در تک چون برق این سگ بی تکست	آدمی کو علم الاسما بگست
چون سمک در شست او شد از سماک	از بهشت انداختش بر روی خاک
نیست دستان و فسونش را حدی	نوحهٔ انا ظلمنا می‌زدی
صد هزاران سحر در وی مضمرست	اندرون هر حدیث او شرست
در زن و در مرد افروزد هوس	مردی مردان ببندد در نفس
بر چیم بیدار کردی راست گو	ای بلیس خلق‌سوز فتنه‌جو
نشنود او راست را با صد نشان	گفت هر مردی که باشد بد گمان
چون دلیل آری خیالش بیش شد	هر درونی که خیال‌اندیش شد
تیغ غازی دزد را آلت شود	چون سخن در وی رود علت شود
هست با ابله سخن گفتن جنون	پس جواب او سکوتست و سکون
تو بنال از شر آن نفس لئیم	تو ز من با حق چه نالی ای سلیم
تب بگیرد طبع تو مختل شود	تو خوری حلوا ترا دنبل شود
چون نبینی از خود آن تلبیس را	بی گنه لعنت کنی ابلیس را
که چو روبه سوی دنبه می‌روی	نیست از ابلیس از تست ای غوی
دام باشد این ندانی تو چرا	چونک در سبزه ببینی دنبه‌ها
میل دنبه چشم و عقلت کور کرد	زان ندانی کت ز دانش دور کرد
نفسک السودا جنت لا تختصم	حبک الاشیاء یعمیک یصم
من ز بد بیزارم و از حرص و کین	تو گنه بر من منه کژ کژ مبین
انتظارم تا دیم گردد تموز	من بدی کردم پشیمانم هنوز
فعل خود بر من نهد هر مرد و زن	متهم گشتم میان خلق من
متهم باشد که او در طنطنه‌ست	گرگ بیچاره اگرچه گرسنست
خلق گوید تخمه است از لوت زفت	از ضعیفی چون نتواند راه رفت
داد سوی راستی می‌خواندت	گفت غیر راستی نرهاندت
مکر ننشاند غبار جنگ من	راست گو تا وا رهی از چنگ من
ای خیال اندیش پر اندیشه‌ها	گفت چون دانی دروغ و راست را
قلب و نیکو را محک بنهاده است	گفت پیغامبر نشانی داده است
گفت الصدق طمانین طروب	گفته است الکذب ریب فی القلوب
آب و روغن هیچ نفروزد فروغ	دل نیارامد ز گفتار دروغ
راستیها دانهٔ دام دلست	در حدیث راست آرام دلست
که نداند چاشنی این و آن	دل مگر رنجور باشد بد دهان
طعم کذب و راست را باشد علیم	چون شود از رنج و علت دل سلیم
از دل آدم سلیمی را ربود	حرص آدم چون سوی گندم فزود
غره گشت و زهر قاتل نوش کرد	پس دروغ و عشوه‌ات را گوش کرد
می‌پرد تمییز از مست هوس	کزدم از گندم ندانست آن نفس
زان پذیرااند دستان ترا	خلق مست آرزواند و هوا
چشم خود را آشنای راز کرد	هر که خود را از هوا خو باز کرد
گفت نایب قاضیا گریه ز چیست	قاضیی بنشاندند و می‌گریست
وقت شادی و مبارک‌باد تست	این نه وقت گریه و فریاد تست
در میان آن دو عالم جاهلی	گفت اه چون حکم راند بی‌دلی
قاضی مسکین چه داند زان دو بند	آن دو خصم از واقعهٔ خود واقفند
چون رود در خونشان و مالشان	جاهلست و غافلست از حالشان
جاهلی تو لیک شمع ملتی	گفت خصمان عالم‌اند و علتی
آن فراغت هست نور دیدگان	زانک تو علت نداری در میان
علمشان را علت اندر گور کرد	وان دو عالم را غرضشان کور کرد
علم را علت کژ و ظالم کند	جهل را بی‌علتی عالم کند
چون طمع کردی ضریر و بنده‌ای	تا تو رشوت نستدی بیننده‌ای
لقمه‌های شهوتی کم خورده‌ام	از هوا من خوی را وا کرده‌ام
راست را داند حقیقت از دروغ	چاشنی‌گیر دلم شد با فروغ
دشمن بیداریی تو ای دغا	تو چرا بیدار کردی مر مرا
همچو خمری عقل و دانش را بری	همچو خشخاشی همه خواب آوری
راست را دانم تو حیلتها مجو	چارمیخت کرده‌ام هین راست گو
صاحب آن باشد اندر طبع و خو	من ز هر کس آن طمع دارم که او
مر مخنث را نگیرم لشکری	من ز سرکه می‌نجویم شکری
کو بود حق یا خود از حق آیتی	همچو گبران من نجویم از بتی
من در آب جو نجویم خشت خشک	من ز سرگین می‌نجویم بوی مشک
کو مرا بیدار گرداند بخیر	من ز شیطان این نجویم کوست غیر
میر ازو نشنید کرد استیز و صبر	گفت بسیار آن بلیس از مکر و غدر
کردمت بیدار می‌دان ای فلان	از بن دندان بگفتش بهر آن
از پی پیغامبر دولت‌فراز	تا رسی اندر جماعت در نماز
این جهان تاریک گشتی بی ضیا	گر نماز از وقت رفتی مر ترا
از دو چشم تو مثال مشکها	از غبین و درد رفتی اشکها
لاجرم نشکیبد از وی ساعتی	ذوق دارد هر کسی در طاعتی
کو نماز و کو فروغ آن نیاز	آن غبین و درد بودی صد نماز
مردم از مسجد همی‌آمد برون	آن یکی می‌رفت در مسجد درون
که ز مسجد می برون آیند زود	گشت پرسان که جماعت را چه بود
با جماعت کرد و فارغ شد ز راز	آن یکی گفتش که پیغامبر نماز
چونک پیغامبر بدادست السلام	تو کجا در می‌روی ای مرد خام
آه او می‌داد از دل بوی خون	گفت آه و دود از آن اه شد برون
وین نماز من ترا بادا عطا	آن یکی گفتا بده آن آه را
او ستد آن آه را با صد نیاز	گفت دادم آه و پذرفتم نماز
که خریدی آب حیوان و شفا	شب بخواب اندر بگفتش هاتفی
شد نماز جملهٔ خلقان قبول	حرمت این اختیار و این دخول
مکر خود اندر میان باید نهاد	پس عزازیلش بگفت ای میر راد
می‌زدی از درد دل آه و فغان	گر نمازت فوت می‌شد آن زمان
درگذشتی از دو صد ذکر و نماز	آن تاسف و آن فغان و آن نیاز
تا نسوزاند چنان آهی حجاب	من ترا بیدار کردم از نهیب
تا بدان راهی نباشد مر ترا	تا چنان آهی نباشد مر ترا
من عدوم کار من مکرست و کین	من حسودم از حسد کردم چنین
از تو این آید تو این را لایقی	گفت اکنون راست گفتی صادقی
من نیم ای سگ مگس زحمت میار	عنکبوتی تو مگس داری شکار
عنکبوتی کی بگرد ما تند	باز اسپیدم شکارم شه کند
سوی دوغی زن مگسها را صلا	رو مگس می‌گیر تا توانی هلا
هم دروغ و دوغ باشد آن یقین	ور بخوانی تو به سوی انگبین
تو نمودی کشتی آن گرداب بود	تو مرا بیدار کردی خواب بود
تا مرا از خیر بهتر راندی	تو مرا در خیر زان می‌خواندی
در وثاق اندر پی او می‌دوید	این بدان ماند که شخصی دزد دید
تا در افکند آن تعب اندر خویش	تا دو سه میدان دوید اندر پیش
تا بدو اندر جهد در یابدش	اندر آن حمله که نزدیک آمدش
تا ببینی این علامات بلا	دزد دیگر بانگ کردش که بیا
تا ببینی حال اینجا زار زار	زود باش و باز گرد ای مرد کار
گر نگردم زود این بر من رود	گفت باشد کان طرف دزدی بود
بستن این دزد سودم کی کند	در زن و فرزند من دستی زند
گر نگردم زود پیش آید ندم	این مسلمان از کرم می‌خواندم
دزد را بگذاشت باز آمد براه	بر امید شفقت آن نیکخواه
این فغان و بانگ تو از دست کیست	گفت ای یار نکو احوال چیست
این طرف رفتست دزد زن‌بمزد	گفت اینک بین نشان پای دزد
در پی او رو بدین نقش و نشان	نک نشان پای دزد قلتبان
من گرفته بودم آخر مر ورا	گفت ای ابله چه می‌گویی مرا
من تو خر را آدمی پنداشتم	دزد را از بانگ تو بگذاشتم
من حقیقت یافتم چه بود نشان	این چه ژاژست و چه هرزه ای فلان
این نشانست از حقیقت آگهم	گفت من از حق نشانت می‌دهم
بلک تو دزدی و زین حال آگهی	گفت طراری تو یا خود ابلهی
تو رهانیدی ورا کاینک نشان	خصم خود را می‌کشیدم من کشان
در وصال آیات کو یا بینات	تو جهت‌گو من برونم از جهات
در صفات آنست کو گم کرد ذات	صنع بیند مرد محجوب از صفات
کی کنند اندر صفات او نظر	واصلان چون غرق ذات‌اند ای پسر
کی به رنگ آب افتد منظرت	چونک اندر قعر جو باشد سرت
پس پلاسی بستدی دادی تو شعر	ور به رنگ آب باز آیی ز قعر
وصلت عامه حجاب خاص دان	طاعت عامه گناه خاصگان
شه عدو او بود نبود محب	مر وزیری را کند شه محتسب
بی سبب نبود تغیر ناگزیر	هم گناهی کرده باشد آن وزیر
بخت و روزی آن بدست از ابتدا	آنک ز اول محتسب بد خود ورا
محتسب کردن سبب فعل بدست	لیک آنک اول وزیر شه بدست
باز سوی آستانه باز راند	چون ترا شه ز آستانه پیش خواند
جبر را از جهل پیش آورده‌ای	تو یقین می‌دان که جرمی کرده‌ای
پس چرا دی بودت آن دولت به دست	که مرا روزی و قسمت این بدست
قسمت خود را فزاید مرد اهل	قسمت خود خود بریدی تو ز جهل
شاید ار از نقل قرآن بشنوی	یک مثال دیگر اندر کژروی
با نبی می‌باختند اهل نفاق	این چنین کژ بازیی در جفت و طاق
مسجدی سازیم و بود آن مرتدی	کز برای عز دین احمدی
مسجدی جز مسجد او ساختند	این چنین کژ بازیی می‌باختند
لیک تفریق جماعت خواسته	سقف و فرش و قبه‌اش آراسته
همچو اشتر پیش او زانو زدند	نزد پیغامبر بلابه آمدند
سوی آن مسجد قدم رنجه کنی	کای رسول حق برای محسنی
تا قیامت تازه بادا نام تو	تا مبارک گردد از اقدام تو
مسجد روز ضرورت وقت فقر	مسجد روز گلست و روز ابر
تا فراوان گردد این خدمت‌سرا	تا غریبی یابد آنجا خیر و جا
زانک با یاران شود خوش کار مر	تا شعار دین شود بسیار و پر
تزکیه‌مان کن ز ما تعریف ده	ساعتی آن جایگه تشریف ده
تو مهی ما شب دمی با ما بساز	مسجد و اصحاب مسجد را نواز
ای جمالت آفتاب جان‌فروز	تا شود شب از جمالت همچو روز
تا مراد آن نفر حاصل شدی	ای دریغا کان سخن از دل بدی
همچو سبزهٔ تون بود ای دوستان	لطف کاید بی دل و جان در زبان
خوردن و بو را نشاید ای پسر	هم ز دورش بنگر و اندر گذر
کان پل ویران بود نیکو شنو	سوی لطف بی وفایان هین مرو
بشکند پل و آن قدم را بشکند	گر قدم را جاهلی بر وی زند
از دو سه سست مخنث می‌بود	هر کجا لشکر شکسته میشود
دل برو بنهند کاینک یار غار	در صف آید با سلاح او مردوار
رفتن او بشکند پشت ترا	رو بگرداند چو بیند زخم را
وآنچ مقصودست پنهان می‌شود	این درازست و فراوان می‌شود
رخش دستان و حیل می‌راندند	بر رسول حق فسونها خواندند
جز تبسم جز بلی ناورد پیش	آن رسول مهربان رحم‌کیش
در اجابت قاصدان را شاد کرد	شکرهای آن جماعت یاد کرد
یک به یک زان سان که اندر شیر مو	می‌نمود آن مکر ایشان پیش او
شیر را شاباش می‌گفت آن ظریف	موی را نادیده می‌کرد آن لطیف
چشم خوابانید آن دم زان همه	صد هزاران موی مکر و دمدمه
بر شما من از شما مشفق‌ترم	راست می‌فرمود آن بحر کرم
با فروغ و شعلهٔ بس ناخوشی	من نشسته بر کنار آتشی
هر دو دست من شده پروانه‌ران	همچو پروانه شما آن سو دوان
غیرت حق بانگ زد مشنو ز غول	چون بر آن شد تا روان گردد رسول
جمله مقلوبست آنچ آورده‌اند	کین خبیثان مکر و حیلت کرده‌اند
خیر دین کی جست ترسا و جهود	قصد ایشان جز سیه‌رویی نبود
با خدا نرد دغاها باختند	مسجدی بر جسر دوزخ ساختند
فضل حق را کی شناسد هر فضول	قصدشان تفریق اصحاب رسول
که بوعظ او جهودان سرخوشند	تا جهودی را ز شام اینجا کشند
بر سر راهیم و بر عزم غزا	گفت پیغامبر که آری لیک ما
سوی آن مسجد روان گردم روان	زین سفر چون باز گردم آنگهان
با دغایان از دغا نردی بباخت	دفعشان گفت و به سوی غزو تاخت
چنگ اندر وعدهٔ ماضی زدند	چون بیامد از غزا باز آمدند
عذر را ور جنگ باشد باش گو	گفت حقش ای پیمبر فاش گو
تا نگویم رازهاتان تن زنید	گفتشان بس بد درون و دشمنید
در بیان آورد بد شد کارشان	چون نشانی چند از اسرارشان
حاش لله حاش لله دم‌زنان	قاصدان زو باز گشتند آن زمان
سوی پیغامبر بیاورد از دغل	هر منافق مصحفی زیر بغل
زانک سوگند آن کژان را سنتیست	بهر سوگندان که ایمان جنتیست
هر زمانی بشکند سوگند را	چون ندارد مرد کژ در دین وفا
زانک ایشان را دو چشم روشنیست	راستان را حاجت سوگند نیست
حفظ ایمان و وفاکار تقیست	نقض میثاق و عهود از احمقیست
راست گیرم یا که سوگند خدا	گفت پیغامبر که سوگند شما
مصحف اندر دست و بر لب مهر صوم	باز سوگندی دگر خوردند قوم
کان بنای مسجد از بهر خداست	که بحق این کلام پاک راست
اندر آنجا ذکر و صدق و یاربیست	اندر آنجا هیچ حیله و مکر نیست
می‌رسد در گوش من همچون صدا	گفت پیغامبر که آواز خدا
تا به آواز خدا نارد سبق	مهر بر گوش شما بنهاد حق
همچو صاف از درد می‌پالایدم	نک صریح آواز حق می‌آیدم
بانگ حق بشنید کای مسعودبخت	همچنانک موسی از سوی درخت
با کلام انوار می‌آمد پدید	از درخت انی انا الله می‌شنید
باز نو سوگندها می‌خواندند	چون ز نور وحی در می‌ماندند
کی نهد اسپر ز کف پیگارگر	چون خدا سوگند را خواند سپر
قد کذبتم گفت با ایشان فصیح	باز پیغامبر به تکذیب صریح
در دلش انکار آمد زان نکول	تا یکی یاری ز یاران رسول
می‌کندشان این پیمبر شرمسار	که چنین پیران با شیب و وقار
صد هزاران عیب پوشند انبیا	کو کرم کو سترپوشی کو حیا
تا نگردد ز اعتراض او روی‌زرد	باز در دل زود استغفار کرد
کرد مؤمن را چو ایشان زشت و عاق	شومی یاری اصحاب نفاق
مر مرا مگذار بر کفران مصر	باز می‌زارید کای علام سر
ورنه دل را سوزمی این دم ز خشم	دل به دستم نیست همچون دید چشم
مسجد ایشانش پر سرگین نمود	اندرین اندیشه خوابش در ربود
می‌دمید از سنگها دود سیاه	سنگهاش اندر حدث جای تباه
از نهیب دود تلخ از خواب جست	دود در حلقش شد و حلقش بخست
کای خدا اینها نشان منکریست	در زمان در رو فتاد و می‌گریست
که کند از نور ایمانم جدا	خلم بهتر از چنین حلم ای خدا
تو بتو گنده بود همچون پیاز	گر بکاوی کوشش اهل مجاز
صادقان را یک ز دیگر نغزتر	هر یکی از یکدگر بی مغزتر
بهر هدم مسجد اهل قبا	صد کمر آن قوم بسته بر قبا
کعبه‌ای کردند حق آتش زدش	همچو آن اصحاب فیل اندر حبش
حالشان چون شد فرو خوان از کلام	قصد کعبه ساختند از انتقام
نیست الا حیلت و مکر و ستیز	مر سیه‌رویان دین را خود جهاز
واقعه تا شد یقینشان سر آن	هر صحابی دید زان مسجد عیان
پس یقین گردد صفا بر اهل شک	واقعات ار باز گویم یک بیک
نازنینانند و زیبد نازشان	لیک می‌ترسم ز کشف رازشان
بی محک آن نقد را بگرفته‌اند	شرع بی تقلید می‌پذرفته‌اند
هر کسی در ضالهٔ خود موقنست	حکمت قرآن چو ضالهٔمؤمنست
چون بیابی چون ندانی کان تست	اشتری گم کردی و جستیش چست
از کفت بگریخته در پرده‌ای	ضاله چه بود ناقهٔ گم کرده‌ای
اشتر تو زان میان گشته نهان	آمده در بار کردن کاروان
کاروان شد دور و نزدیکست شب	می‌دوی این سو و آن سو خشک‌لب
تو پی اشتر دوان گشته بطوف	رخت مانده بر زمین در راه خوف
جسته بیرون بامداد از آخری	کای مسلمانان که دیدست اشتری
مژدگانی می‌دهم چندین درم	هر که بر گوید نشان از اشترم
ریش خندت می‌کند زین هر خسی	باز می‌جویی نشان از هر کسی
اشتری سرخی به سوی آن علف	که اشتری دیدیم می‌رفت این طرف
وآن دگر گوید جلش منقوش بود	آن یکی گوید بریده گوش بود
وآن دگر گوید ز گر بی پشم بود	آن یکی گوید شتر یک چشم بود
از گزافه هر خسی کرده بیان	از برای مژدگانی صد نشان
می‌کند موصوف غیبی را صفت	همچنانک هر کسی در معرفت
باحثی مر گفت او را کرده جرح	فلسفی از نوع دیگر کرده شرح
وآن دگر از زرق جانی می‌کند	وآن دگر در هر دو طعنه می‌زند
تا گمان آید که ایشان زان ده‌اند	هر یک از ره این نشانها زان دهند
نه به کلی گمرهانند این رمه	این حقیقت دان نه حق‌اند این همه
قلب را ابله به بوی زر خرید	زانک بی حق باطلی ناید پدید
قلبها را خرج کردن کی توان	گر نبودی در جهان نقدی روان
آن دروغ از راست می‌گیرد فروغ	تا نباشد راست کی باشد دروغ
زهر در قندی رود آنگه خورند	بر امید راست کژ را می‌خرند
چه برد گندم‌نمای جو فروش	گر نباشد گندم محبوب‌نوش
باطلان بر بوی حق دام دل‌اند	پس مگو کین جمله دمها باطل‌اند
بی‌حقیقت نیست در عالم خیال	پس مگو جمله خیالست و ضلال
تا کند جان هر شبی را امتحان	حق شب قدرست در شبها نهان
نه همه شبها بود خالی از آن	نه همه شبها بود قدر ای جوان
امتحان کن وانک حقست آن بگیر	در میان دلق‌پوشان یک فقیر
باز داند حیزکان را از فتی	مؤمن کیس ممیز کو که تا
تاجران باشند جمله ابلهان	گرنه معیوبات باشد در جهان
چونک عیبی نیست چه نااهل و اهل	پس بود کالاشناسی سخت سهل
چون همه چوبست اینجا عود نیست	ور همه عیبست دانش سود نیست
وانک گوید جمله باطل او شقیست	آنک گوید جمله حق‌اند احمقیست
تاجران رنگ و بو کور و کبود	تاجران انبیا کردند سود
هر دو چشم خویش را نیکو بمال	می‌نماید مار اندر چشم مال
بنگر اندر خسر فرعون و ثمود	منگر اندر غبطهٔ این بیع و سود
زانک حق فرمود ثم ارجع بصر	اندرین گردون مکرر کن نظر
بارها بنگر ببین هل من فطور	یک نظر قانع مشو زین سقف نور
بارها بنگر چو مرد عیب‌جو	چونک گفتت کاندرین سقف نکو
دیدن و تمییز باید در پسند	پس زمین تیره را دانی که چند
چند باید عقل ما را رنج برد	تا بپالاییم صافان را ز درد
تاب تابستان بهار همچو جان	امتحانهای زمستان و خزان
تا پدید آرد عوارض فرقها	بادها و ابرها و برقها
هرچه اندر جیب دارد لعل و سنگ	تا برون آرد زمین خاک‌رنگ
از خزانهٔ حق و دریای کرم	هرچه دزدیدست این خاک دژم
آنچ بردی شرح وا ده مو بمو	شحنهٔ تقدیر گوید راست گو
شحنه او را در کشد در پیچ پیچ	دزد یعنی خاک گوید هیچ هیچ
گه بر آویزد کند هر چه بتر	شحنه گاهش لطف گوید چون شکر
ظاهر آید ز آتش خوف و رجا	تا میان قهر و لطف آن خفیه‌ها
و آن خزان تهدید و تخویف خداست	آن بهاران لطف شحنهٔ کبریاست
تا تو ای دزد خفی ظاهر شوی	و آن زمستان چارمیخ معنوی
یک زمانی قبض و درد و غش و غل	پس مجاهد را زمانی بسط دل
منکر و دزد ضیای جانهاست	زانک این آب و گلی کابدان ماست
بر تن ما می‌نهد ای شیرمرد	حق تعالی گرم و سرد و رنج و درد
جمله بهر نقد جان ظاهر شدن	خوف و جوع و نقص اموال و بدن
بهر این نیک و بدی کآمیختست	این وعید و وعده‌ها انگیختست
نقد و قلب اندر حرمدان ریختند	چونک حق و باطلی آمیختند
در حقایق امتحانها دیده‌ای	پس محک می‌بایدش بگزیده‌ای
تا بود دستور این تدبیرها	تا شود فاروق این تزویرها
واندر آب افکن میندیش از بلا	شیر ده ای مادر موسی ورا
همچو موسی شیر را تمییز کرد	هر که در روز الست آن شیر خورد
این زمان یا ام موسی ارضعی	گر تو بر تمییز طفلت مولعی
تا فرو ناید بدایهٔ بد سرش	تا ببیند طعم شیر مادرش
هر کسی ز اشتر نشانت می‌دهد	اشتری گم کرده‌ای ای معتمد
لیک دانی کین نشانیها خطاست	تو نمی‌دانی که آن اشتر کجاست
همچو آن گم کرده جوید اشتری	وانک اشتر گم نکرد او از مری
هر که یابد اجرتش آورده‌ام	که بلی من هم شتر گم کرده‌ام
بهر طمع اشتر این بازی کند	تا در اشتر با تو انبازی کند
لیک گفتت آن مقلد را عصاست	او نشان کژ بشناسد ز راست
او به تقلید تو می‌گوید همان	هرچه را گویی خطا بود آن نشان
پس یقین گردد ترا لا ریب فیه	چون نشان راست گویند و شبیه
رنگ روی و صحت و زورت شود	آن شفای جان رنجورت شود
جسم تو جان گردد و جانت روان	چشم تو روشن شود پایت دوان
این نشانیها بلاغ آمد مبین	پس بگویی راست گفتی ای امین
این براتی باشد و قدر نجات	فیه آیات ثقات بینات
وقت آهنگست پیش‌آهنگ شو	این نشان چون داد گویی پیش رو
بوی بردی ز اشترم بنما که کو	پی روی تو کنم ای راست‌گو
کو درین جست شتر بهر مریست	پیش آنکس که نه صاحب اشتریست
جز ز عکس ناقه‌جوی راستین	زین نشان راست نفزودش یقین
که گزافه نیست این هیهای او	بوی برد از جد و گرمیهای او
اشتری گم کرده است او هم بلی	اندرین اشتر نبودش حق ولی
آنچ ازو گم شد فراموشش شده	طمع ناقهٔ غیر روپوشش شده
از طمع هم‌درد صاحب می‌شود	هر کجا او می‌دود این می‌دود
آن دروغش راستی شد ناگهان	کاذبی با صادقی چون شد روان
اشتر خود نیز آن دیگر بیافت	اندر آن صحرا که آن اشتر شتافت
بی طمع شد ز اشتر آن یار و خویش	چون بدیدش یاد آورد آن خویش
اشتر خود را که آنجا می‌چرید	آن مقلد شد محقق چون بدید
می‌نجستش تا ندید او را بدشت	او طلب‌کار شتر آن لحظه گشت
چشم سوی ناقهٔ خود باز کرد	بعد از آن تنهاروی آغاز کرد
تا باکنون پاس من می‌داشتی	گفت آن صادق مرا بگذاشتی
وز طمع در چاپلوسی بوده‌ام	گفت تا اکنون فسوسی بوده‌ام
در طلب از تو جدا گشتم بتن	این زمان هم درد تو گشتم که من
جان من دید آن خود شد چشم‌پر	از تو می‌دزدیدمی وصف شتر
مس کنون مغلوب شد زر غالبش	تا نیابیدم نبودم طالبش
هزل شد فانی و جد اثبات شکر	سیتم شد همه طاعات شکر
پس مزن بر سیتم هیچ دق	سیتم چون وسیلت شد بحق
مر مرا جد و طلب صدقی گشود	مر ترا صدق تو طالب کرده بود
جستنم آورد در صدقی مرا	صدق تو آورد در جستن ترا
سخره و بیگار می‌پنداشتم	تخم دولت در زمین می‌کاشتم
هر یکی دانه که کشتم صد برست	آن نبد بیگار کسبی بود چست
چون در آمد دید کان خانهٔ خودست	دزد سوی خانه‌ای شد زیر دست
با درشتی ساز تا نرمی رسد	گرم باش ای سرد تا گرمی رسد
تنگ آمد لفظ معنی بس پرست	آن دو اشتر نیست آن یک اشترست
زان پیمبر گفت قد کل لسان	لفظ در معنی همیشه نارسان
چه قدر داند ز چرخ و آفتاب	نطق اصطرلاب باشد در حساب
آفتاب از آفتابش ذره‌ایست	خاصه چرخی کین فلک زو پره‌ایست
خانهٔ حیلت بد و دام جهود	چون پدید آمد که آن مسجد نبود
مطرحهٔ خاشاک و خاکستر کنند	پس نبی فرمود کان را بر کنند
دانه‌ها بر دام ریزی نیست جود	صاحب مسجد چو مسجد قلب بود
آنچنان لقمه نی بخشش نه سخاست	گوشت اندر شست تو ماهی‌رباست
آنچ کفو او نبد راهش نداد	مسجد اهل قبا کان بد جماد
زد در آن ناکفو امیر داد نفت	در جمادات این چنین حیفی نرفت
دان که آنجا فرقها و فصلهاست	پس حقایق را که اصل اصلهاست
نه مماتش چون ممات او بود	نه حیاتش چون حیات او بود
خود چه گویم حال فرق آن جهان	گور او هرگز چو گور او مدان
تا نسازی مسجد اهل ضرار	بر محک زن کار خود ای مرد کار
چون نظر کردی تو خود زیشان بدی	بس در آن مسجدکنان تسخر زدی
بهر طاعت راکع و ساجد شدند	چار هندو در یکی مسجد شدند
در نماز آمد بمسکینی و درد	هر یکی بر نیتی تکبیر کرد
کای مؤذن بانگ کردی وقت هست	مؤذن آمد از یکی لفظی بجست
هی سخن گفتی و باطل شد نماز	گفت آن هندوی دیگر از نیاز
چه زنی طعنه برو خود را بگو	آن سیم گفت آن دوم را ای عمو
در نیفتادم بچه چون آن سه تن	آن چهارم گفت حمد الله که من
عیب‌گویان بیشتر گم کرده راه	پس نماز هر چهاران شد تباه
هر که عیبی گفت آن بر خود خرید	ای خنک جانی که عیب خویش دید
وآن دگر نیمش ز غیبستان بدست	زانک نیم او ز عیبستان بدست
مرهمت بر خویش باید کار بست	چونک بر سر مرا ترا ده ریش هست
چون شکسته گشت جای ارحمواست	عیب کردن خویش را داروی اوست
بوک آن عیب از تو گردد نیز فاش	گر همان عیبت نبود ایمن مباش
پس چه خود را ایمن و خوش دیده‌ای	لا تخافوا از خدا نشنیده‌ای
گشت رسوا بین که او را نام چیست	سالها ابلیس نیکونام زیست
گشت معروفی بعکس ای وای او	در جهان معروف بد علیای او
رو بشوی از خوف پس بنمای رو	تا نه‌ای ایمن تو معروفی مجو
بر دگر ساده‌زنخ طعنه مزن	تا نروید ریش تو ای خوب من
در چهی افتاد تا شد پند تو	این نگر که مبتلا شد جان او
زهر او نوشید تو خور قند او	تو نیفتادی که باشی پند او
بهر یغما بر دهی ناگه زدند	آن غزان ترک خون‌ریز آمدند
در هلاک آن یکی بشتافتند	دو کس از اعیان آن ده یافتند
گفت ای شاهان و ارکان بلند	دست بستندش که قربانش کنند
از چه آخر تشنهٔ خون منید	در چه مرگم چرا می‌افکنید
چون چنین درویشم و عریان‌تنم	چیست حکمت چه غرض در کشتنم
تا بترسد او و زر پیدا کند	گفت تا هیبت برین یارت زند
گفت قاصد کرده است او را زرست	گفت آخر او ز من مسکین‌ترست
در مقام احتمال و در شکیم	گفت چون وهمست ما هر دو یکیم
تا بترسم من دهم زر را نشان	خود ورا بکشید اول ای شهان
آمدیم آخر زمان در انتها	پس کرمهای الهی بین که ما
در حدیثست آخرون السابقون	آخرین قرنها پیش از قرون
عارض رحمت بجان ما نمود	تا هلاک قوم نوح و قوم هود
ور خود این بر عکس کردی وای تو	کشت ایشان را که ما ترسیم ازو
وز دل چون سنگ وز جان سیاه	هر که زیشان گفت از عیب و گناه
وز فراغت از غم فردای او	وز سبک‌داری فرمانهای او
چون زنان مر نفس را بودن زبون	وز هوس وز عشق این دنیای دون
وان رمیدن از لقای صالحان	وان فرار از نکته‌های ناصحان
با شهان تزویر و روبه‌شانگی	با دل و با اهل دل بیگانگی
از حسدشان خفیه دشمن داشتن	سیر چشمان را گدا پنداشتن
ورنه گویی زرق و مکرست و دغاست	گر پذیرد چیز تو گویی گداست
ورنی گویی در تکبر مولعست	گر در آمیزد تو گویی طامعست
مانده‌ام در نفقهٔ فرزند و زن	یا منافق‌وار عذر آری که من
نه مرا پروای دین ورزیدنست	نه مرا پروای سر خاریدنست
تا شویم از اولیا پایان کار	ای فلان ما را بهمت یاد دار
خوابناکی هرزه گفت و باز خفت	این سخن نی هم ز درد و سوز گفت
از بن دندان کنم کسپ حلال	هیچ چاره نیست از قوت عیال
غیر خون تو نمی‌بینم حلال	چه حلال ای گشته از اهل ضلال
چاره‌ش است از دین و از طاغوت نی	از خدا چاره‌ستش و از قوت نی
صبر چون داری ز نعم الماهدون	ای که صبرت نیست از دنیای دون
صبر چون داری از الله کریم	ای که صبرت نیست از ناز و نعیم
صبر چون داری از آن کین آفرید	ای که صبرت نیست از پاک و پلید
گفت هذا رب هان کو کردگار	کو خلیلی کو برون آمد ز غار
تا نبینم این دو مجلس آن کیست	من نخواهم در دو عالم بنگریست
گر خورم نان در گلو ماند مرا	بی تماشای صفتهای خدا
بی تماشای گل و گلزار او	چون گوارد لقمه بی دیدار او
کی خورد یک لحظه غیر گاو و خر	جز بر اومید خدا زین آب و خور
گرچه پر مکرست آن گنده‌بغل	آنک کالانعام بد بل هم اضل
روزگارک برد و روزش دیر شد	مکر او سرزیر و او سرزیر شد
عمر شد چیزی ندارد چون الف	فکرگاهش کند شد عقلش خرف
آن هم از دستان آن نفسست هم	آنچ می‌گوید درین اندیشه‌ام
نیست آن جز حیلهٔ نفس لیم	وآنچ می‌گوید غفورست و رحیم
چون غفورست و رحیم این ترس چیست	ای ز غم مرده که دست از نان تهیست
در زحیرم از دماغ خویشتن	گفت پیری مر طبیبی را که من
گفت بر چشمم ز ظلمت هست داغ	گفت از پیریست آن ضعف دماغ
گفت پشتم درد می‌آید عظیم	گفت از پیریست ای شیخ قدیم
گفت هر چه می‌خورم نبود گوار	گفت از پیریست ای شیخ نزار
گفت وقت دم مرا دمگیریست	گفت ضعف معده هم از پیریست
چون رسد پیری دو صد علت شود	گفت آری انقطاع دم بود
از طبیبی تو همین آموختی	گفت ای احمق برین بر دوختی
که خدا هر رنج را درمان نهاد	ای مدمغ عقلت این دانش نداد
بر زمین ماندی ز کوته‌پایگی	تو خر احمق ز اندک‌مایگی
این غضب وین خشم هم از پیریست	پس طبیبش گفت ای عمر تو شصت
خویشتن‌داری و صبرت شد ضعیف	چون همه اوصاف و اجزا شد نحیف
تاب یک جرعه ندارد قی کند	بر نتابد دو سخن زو هی کند
در درون او حیات طیبه‌ست	جز مگر پیری که از حقست مست
خود چه چیزست آن ولی و آن نبی	از برون پیرست و در باطن صبی
چیست با ایشان خان را این حسد	گر نه پیدااند پیش نیک و بد
چیست این بغض و حیل‌سازی و کین	ور نمی‌دانندشان علم الیقین
چون زنندی خویش بر شمشیر تیز	ور بدانندی جزای رستخیز
صد قیامت در درونستش نهان	بر تو می‌خندد مبین او را چنان
هرچه اندیشی تو او بالای اوست	دوزخ و جنت همه اجزای اوست
آنک در اندیشه ناید آن خداست	هرچه اندیشی پذیرای فناست
گر همی‌دانند کاندر خانه کیست	بر در این خانه گستاخی ز چیست
در جفای اهل دل جد می‌کنند	ابلهان تعظیم مسجد می‌کنند
نیست مسجد جز درون سروران	آن مجازست این حقیقت ای خران
سجده‌گاه جمله است آنجا خداست	مسجدی کان اندرون اولیاست
هیچ قرنی را خدا رسوا نکرد	تا دل اهل دلی نامد به درد
جسم دیدند آدمی پنداشتند	قصد جنگ انبیا می‌داشتند
چون نمی‌ترسی که تو باشی همان	در تو هست اخلاق آن پیشینیان
چون تو زیشانی کجا خواهی برست	آن نشانیها همه چون در تو هست
زار می‌نالید و بر می‌کوفت سر	کودکی در پیش تابوت پدر
تا ترا در زیر خاکی آورند	کای پدر آخر کجاات می‌برند
نی درو قالی و نه در وی حصیر	می‌برندت خانه‌ای تنگ و زحیر
نه درو بوی طعام و نه نشان	نی چراغی در شب و نه روز نان
نی یکی همسایه کو باشد پناه	نی درش معمور نی بر بام راه
چون شود در خانهٔ کور و کبود	چشم تو که بوسه‌گاه خلق بود
که درو نه روی می‌ماند نه رنگ	خانهٔ بی‌زینهار و جای تنگ
وز دو دیده اشک خونین می‌فشرد	زین نسق اوصاف خانه می‌شمرد
والله این را خانهٔ ما می‌برند	گفت جوحی با پدر ای ارجمند
گفت ای بابا نشانیها شنو	گفت جوحی را پدر ابله مشو
خانهٔ ما راست بی تردید و شک	این نشانیها که گفت او یک بیک
نه درش معمور و نه صحن و نه بام	نه حصیر و نه چراغ و نه طعام
لیک کی بینند آن را طاغیان	زین نمط دارند بر خود صد نشان
از شعاع آفتاب کبریا	خانهٔ آن دل که ماند بی ضیا
بی نوا از ذوق سلطان ودود	تنگ و تاریکست چون جان جهود
نه گشاد عرصه و نه فتح باب	نه در آن دل تافت نور آفتاب
آخر از گور دل خود برتر آ	گور خوشتر از چنین دل مر ترا
دم نمی‌گیرد ترا زین گور تنگ	زنده‌ای و زنده‌زاد ای شوخ و شنگ
زین چه و زندان بر آ و رو نما	یوسف وقتی و خورشید سما
مخلصش را نیست از تسبیح بد	یونست در بطن ماهی پخته شد
حبس و زندانش بدی تا یبعثون	گر نبودی او مسبح بطن نون
چیست تسبیح آیت روز الست	او بتسبیح از تن ماهی بجست
بشنو این تسبیحهای ماهیان	گر فراموشت شد آن تسبیح جان
هر که دید آن بحر را آن ماهیست	هر که دید الله را اللهیست
یونس محجوب از نور صبوح	این جهان دریاست و تن ماهی و روح
ورنه در وی هضم گشت و ناپدید	گر مسبح باشد از ماهی رهید
تو نمی‌بینی که کوری ای نژند	ماهیان جان درین دریا پرند
چشم بگشا تا ببینیشان عیان	بر تو خود را می‌زنند آن ماهیان
گوش تو تسبیحشان آخر شنید	ماهیان را گر نمی‌بینی پدید
صبر کن کانست تسبیح درست	صبر کردن جان تسبیحات تست
صبر کن الصبر مفتاح الفرج	هیچ تسبیحی ندارد آن درج
هست با هر خوب یک لالای زشت	صبر چون پول صراط آن سو بهشت
زانک لالا را ز شاهد فصل نیست	تا ز لالا می‌گریزی وصل نیست
خاصه صبر از بهر آن نقش چگل	تو چه دانی ذوق صبر ای شیشه‌دل
مر مخنث را بود ذوق از ذکر	مرد را ذوق از غزا و کر و فر
سوی اسفل برد او را فکر او	جز ذکر نه دین او و ذکر او
کو به عشق سفل آموزید درس	گر برآید تا فلک از وی مترس
گرچه سوی علو جنباند جرس	او به سوی سفل می‌راند فرس
کان علمها لقمهٔ نان را رهیست	از علمهای گدایان ترس چیست
زرد شد کودک ز بیم قصد مرد	کنک زفتی کودکی را یافت فرد
که تو خواهی بود بر بالای من	گفت ایمن باش ای زیبای من
همچو اشتر بر نشین می‌ران مرا	من اگر هولم مخنث دان مرا
از برون آدم درون دیو لعین	صورت مردان و معنی این چنین
که برو آن شاخ را می‌کوفت باد	آن دهل را مانی ای زفت چو عاد
بهر طبلی همچو خیک پر ز باد	روبهی اشکار خود را باد داد
گفت خوکی به ازین خیک تهی	چون ندید اندر دهل او فربهی
عاقلش چندان زند که لا تقل	روبهان ترسند ز آواز دهل
می‌شد اندر بیشه بر اسپی نجیب	یک سواری با سلاح و بس مهیب
پس ز خوف او کمان را در کشید	تیراندازی بحکم او را بدید
من ضعیفم گرچه زفتستم جسد	تا زند تیری سوارش بانگ زد
که کمم در وقت جنگ از پیرزن	هان و هان منگر تو در زفتی من
بر تو می‌انداختم از ترس خویش	گفت رو که نیک گفتی ورنه نیش
بی رجولیت چنان تیغی به مشت	بس کسان را کلت پیگار کشت
رفت جانت چون نباشی مرد آن	گر بپوشی تو سلاح رستمان
هر که بی سر بود ازین شه برد سر	جان سپر کن تیغ بگذار ای پسر
هم ز تو زایید و هم جان تو خست	آن سلاحت حیله و مکر توست
ترک حیلت کن که پیش آید دول	چون نکردی هیچ سودی زین حیل
ترک فن گو می‌طلب رب المنن	چون یکی لحظه نخوردی بر ز فن
خویشتن گولی کن و بگذر ز شوم	چون مبارک نیست بر تو این علوم
یا الهی غیر ما علمتنا	چون ملایک گو که لا علم لنا
دو جوال زفت از دانه پری	یک عرابی بار کرده اشتری
یک حدیث‌انداز کرد او را سال	او نشسته بر سر هر دو جوال
واندر آن پرسش بسی درها بسفت	از وطن پرسید و آوردش بگفت
چیست آکنده بگو مصدوق حال	بعد از آن گفتش که این هر دو جوال
در دگر ریگی نه قوت مردمست	گفت اندر یک جوالم گندمست
گفت تا تنها نماند آن جوال	گفت تو چون بار کردی این رمال
در دگر ریز از پی فرهنگ را	گفت نیم گندم آن تنگ را
گفت شاباش ای حکیم اهل و حر	تا سبک گردد جوال و هم شتر
تو چنین عریان پیاده در لغوب	این چنین فکر دقیق و رای خوب
کش بر اشتر بر نشاند نیک‌مرد	رحمش آمد بر حکیم و عزم کرد
شمه‌ای از حال خود هم شرح کن	باز گفتش ای حکیم خوش‌سخن
تو وزیری یا شهی بر گوی راست	این چنین عقل و کفایت که تراست
بنگر اندر حال و اندر جامه‌ام	گفت این هر دو نیم از عامه‌ام
گفت نه این و نه آن ما را مکاو	گفت اشتر چند داری چند گاو
گفت ما را کودکان و کو مکان	گفت رختت چیست باری در دکان
که توی تنهارو و محبوب‌پند	گفت پس از نقد پرسم نقد چند
عقل و دانش را گوهر تو بر توست	کیمیای مس عالم با توست
در همه ملکم وجوه قوت شب	گفت والله نیست یا وجه العرب
هر که نانی می‌دهد آنجا روم	پا برهنه تن برهنه می‌دوم
نیست حاصل جز خیال و درد سر	مر مرا زین حکمت و فضل و هنر
تا نبارد شومی تو بر سرم	پس عرب گفتش که رو دور از برم
نطق تو شومست بر اهل زمن	دور بر آن حکمت شومت ز من
ور ترا ره پیش من وا پس روم	یا تو آن سو رو من این سو می‌دوم
به بود زین حیله‌های مردریگ	یک جوالم گندم و دیگر ز ریگ
که دلم با برگ و جانم متقیست	احمقی‌ام پس مبارک احمقیست
جهد کن تا از تو حکمت کم شود	گر تو خواهی کت شقاوت کم شود
حکمتی نی فیض نور ذوالجلال	حکمتی کز طبع زاید وز خیال
حکمت دینی برد فوق فلک	حکمت دنیا فزاید ظن و شک
بر فزوده خویش بر پیشینیان	زوبعان زیرک آخر زمان
فعلها و مکرها آموخته	حیله‌آموزان جگرها سوخته
باد داده کان بود اکسیر سود	صبر و ایثار و سخای نفس و جود
راه آن باشد که پیش آید شهی	فکر آن باشد که بگشاید رهی
نه بمخزنها و لشکر شه شود	شاه آن باشد که پیش شه رود
همچو عز ملک دین احمدی	تا بماند شاهی او سرمدی
کو ز راهی بر لب دریا نشست	هم ز ابراهیم ادهم آمدست
یک امیری آمد آنجا ناگهان	دلق خود می‌دوخت آن سلطان جان
شیخ را بشناخت سجده کرد زود	آن امیر از بندگان شیخ بود
شکل دیگر گشته خلق و خلق او	خیره شد در شیخ و اندر دلق او
بر گزید آن فقر بس باریک‌حرف	کو رها کرد آنچنان ملکی شگرف
می‌زند بر دلق سوزن چون گدا	ترک کرد او ملک هفت اقلیم را
شیخ چون شیرست و دلها بیشه‌اش	شیخ واقف گشت از اندیشه‌اش
نیست مخفی بر وی اسرار جهان	چون رجا و خوف در دلها روان
در حضور حضرت صاحب‌دلان	دل نگه دارید ای بی حاصلان
که خدا زیشان نهان را ساترست	پیش اهل تن ادب بر ظاهرست
زانک دلشان بر سرایر فاطنست	پیش اهل دل ادب بر باطنست
با حضور آیی نشینی پایگاه	تو بعکسی پیش کوران بهر جاه
نار شهوت از آن گشتی حطب	پیش بینایان کنی ترک ادب
بهر کوران روی را می‌زن جلا	چون نداری فطنت و نور هدی
ناز می‌کن با چنین گندیده حال	پیش بینایان حدث در روی مال
خواست سوزن را به آواز بلند	شیخ سوزن زود در دریا فکند
سوزن زر در لب هر ماهیی	صد هزاران ماهی اللهیی
که بگیر ای شیخ سوزنهای حق	سر بر آوردند از دریای حق
ملک دل به یا چنان ملک حقیر	رو بدو کرد و بگفتش ای امیر
تا بباطن در روی بینی تو بیست	این نشان ظاهرست این هیچ نیست
باغ و بستان را کجا آنجا برند	سوی شهر از باغ شاخی آورند
بلک آن مغزست و این عالم چو پوست	خاصه باغی کین فلک یک برگ اوست
بوی افزون جوی و کن دفع زکام	بر نمی‌داری سوی آن باغ گام
تا که آن بو نور چشمانت شود	تا که آن بو جاذب جانت شود
بهر بو القوا علی وجه ابی	گفت یوسف ابن یعقوب نبی
دائما قرة عینی فی الصلوة	بهر این بو گفت احمد در عظات
رسته این هر پنج از اصلی بلند	پنج حس با همدگر پیوسته‌اند
ما بقی را هر یکی ساقی شود	قوت یک قوت باقی شود
عشق در دیده فزاید صدق را	دیدن دیده فزاید عشق را
حسها را ذوق مونس می‌شود	صدق بیداری هر حس می‌شود
ما بقی حسها همه مبدل شوند	چون یکی حس در روش بگشاد بند
گشت غیبی بر همه حسها پدید	چون یکی حس غیر محسوسات دید
پس پیاپی جمله زان سو برجهند	چون ز جو جست از گله یک گوسفند
در چرا از اخرج المرعی چران	گوسفندان حواست را بران
تا به گلزار حقایق ره برند	تا در آنجا سنبل و ریحان چرند
تا یکایک سوی آن جنت رود	هر حست پیغامبر حسها شود
بی حقیقت بی زبان و بی مجاز	حسها با حس تو گویند راز
وین توهم مایه تخییلهاست	کین حقیقت قابل تاویلهاست
هیچ تاویلی نگنجد در میان	آن حقیقت را که باشد از عیان
مر فلکها را نباشد از تو بد	چونک هر حس بندهٔ حس تو شد
مغز آن کی بود قشر آن اوست	چونک دعویی رود در ملک پوست
دانه آن کیست آن را کن نگاه	چون تنازع در فتد در تنگ کاه
این پدیدست آن خفی زین رو ملغز	پس فلک قشرست و نور روح مغز
جسم همچون آستین جان همچو دست	جسم ظاهر روح مخفی آمدست
حس سوی روح زوتر ره برد	باز عقل از روح مخفی‌تر پرد
این ندانی که ز عقل آکنده است	جنبشی بینی بدانی زنده است
جنبش مس را به دانش زر کند	تا که جنبشهای موزون سر کند
فهم آید مر ترا که عقل هست	زان مناسب آمدن افعال دست
زانک او غیبیست او زان سر بود	روح وحی از عقل پنهان‌تر بود
روح وحیش مدرک هر جان نشد	عقل احمد از کسی پنهان نشد
در نیابد عقل کان آمد عزیز	روح وحیی را مناسبهاست نیز
زانک موقوفست تا او آن شود	گه جنون بیند گهی حیران شود
عقل موسی بود در دیدش کدر	چون مناسبهای افعال خضر
پیش موسی چون نبودش حال او	نامناسب می‌نمود افعال او
عقل موشی خود کیست ای ارجمند	عقل موسی چون شود در غیب بند
چون بیابد مشتری خوش بر فروخت	علم تقلیدی بود بهر فروخت
دایما بازار او با رونقست	مشتری علم تحقیقی حقست
مشتری بی حد که الله اشتری	لب ببسته مست در بیع و شری
محرم درسش نه دیوست و پری	درس آدم را فرشته مشتری
شرح کن اسرار حق را مو بمو	آدم انبئهم باسما درس گو
در تلون غرق و بی تمکین بود	آنچنان کس را که کوته‌بین بود
خاک باشد موش را جای معاش	موش گفتم زانک در خاکست جاش
هر طرف او خاک را کردست چاک	راهها داند ولی در زیر خاک
قدر حاجت موش را عقلی دهند	نفس موشی نیست الا لقمه‌رند
می‌نبخشد هیچ کس را هیچ چیز	زانک بی حاجت خداوند عزیز
نافریدی هیچ رب العالمین	گر نبودی حاجت عالم زمین
گر نبودی نافریدی پر شکوه	وین زمین مضطرب محتاج کوه
هفت گردون ناوریدی از عدم	ور نبودی حاجت افلاک هم
جز بحاجت کی پدید آمد عیان	آفتاب و ماه و این استارگان
قدر حاجت مرد را آلت دهد	پس کمند هستها حاجت بود
تا بجوشد در کرم دریای جود	پس بیفزا حاجت ای محتاج زود
حاجت خود می‌نماید خلق را	این گدایان بر ره و هر مبتلا
تا ازین حاجت بجنبد رحم مرد	کوری و شلی و بیماری و درد
که مرا مالست و انبارست و خوان	هیچ گوید نان دهید ای مردمان
زانک حاجت نیست چشمش بهر نوش	چشم ننهادست حق در کورموش
فارغست از چشم او در خاک تر	می‌تواند زیست بی چشم و بصر
تا کند خالق از آن دزدیش پاک	جز بدزدی او برون ناید ز خاک
چون ملایک جانب گردون رود	بعد از آن پر یابد و مرغی شود
او بر آرد همچو بلبل صد نوا	هر زمان در گلشن شکر خدا
ای کننده دوزخی را تو بهشت	کای رهاننده مرا از وصف زشت
استخوانی را دهی سمع ای غنی	در یکی پیهی نهی تو روشنی
چه تعلق فهم اشیا را به اسم	چه تعلق آن معانی را به جسم
جسم جوی و روح آب سایرست	لفظ چون وکرست و معنی طایرست
او دوانست و تو گویی عاکفست	او روانست و تو گویی واقفست
چیست بر وی نو بنو خاشاکها	گر نبینی سیر آب از چاکها
نو بنو در می‌رسد اشکال بکر	هست خاشاک تو صورتهای فکر
نیست بی خاشاک محبوب و وحش	روی آب و جوی فکر اندر روش
از ثمار باغ غیبی شد دوان	قشرها بر روی این آب روان
زانک آب از باغ می‌آید به جو	قشرها را مغز اندر باغ جو
بنگر اندر جوی و این سیر نبات	گر نبینی رفتن آب حیات
زو کند قشر صور زوتر گذر	آب چون انبه‌تر آید در گذر
غم نپاید در ضمیر عارفان	چون بغایت تیز شد این جو روان
پس نگنجید اندرو الا که آب	چون بغایت ممتلی بود و شتاب
کو بدست و نیست بر راه رشاد	آن یکی یک شیخ را تهمت نهاد
مر مریدان را کجا باشد مغیث	شارب خمرست و سالوس و خبیث
خرد نبود این چنین ظن بر کبار	آن یکی گفتش ادب را هوش دار
که ز سیلی تیره گردد صاف او	دور ازو و دور از آن اوصاف او
کین خیال تست برگردان ورق	این چنین بهتان منه بر اهل حق
بحر قلزم را ز مرداری چه باک	این نباشد ور بود ای مرغ خاک
که تواند قطره‌ایش از کار برد	نیست دون القلتین و حوض خرد
هر که نمرودیست گو می‌ترس از آن	آتش ابراهیم را نبود زیان
روح در عینست و نفس اندر دلیل	نفس نمرودست و عقل و جان خلیل
کو بهر دم در بیابان گم شود	این دلیل راه ره‌رو را بود
از دلیل و راهشان باشد فراغ	واصلان را نیست جز چشم و چراغ
گفت بهر فهم اصحاب جدال	گر دلیلی گفت آن مرد وصال
گرچه عقلش هندسهٔ گیتی کند	بهر طفل نو پدر تی‌تی کند
گر الف چیزی ندارد گوید او	کم نگردد فضل استاد از علو
از زبان خود برون باید شدن	از پی تعلیم آن بسته‌دهن
تا بیاموزد ز تو او علم و فن	در زبان او بباید آمدن
لازمست این پیر را در وقت پند	پس همه خلقان چو طفلان ویند
آن به کفر و گمرهی آکنده را	آن مرید شیخ بد گوینده را
هین مکن با شاه و با سلطان ستیز	گفت خود را تو مزن بر تیغ تیز
خویش را از بیخ هستی بر کند	حوض با دریا اگر پهلو زند
تیره گردد او ز مردار شما	نیست بحری کو کران دارد که تا
شیخ و نور شیخ را نبود کران	کفر را حدست و اندازه بدان
کل شیء غیر وجه الله فناست	پیش بی حد هرچه محدودست لاست
زانک او مغزست و این دو رنگ و پوست	کفر و ایمان نیست آنجایی که اوست
چون چراغ خفیه اندر زیر طشت	این فناها پردهٔ آن وجه گشت
پیش آن سر این سر تن کافرست	پس سر این تن حجاب آن سرست
کیست مرده بی خبر از جان شیخ	کیست کافر غافل از ایمان شیخ
هر که را افزون خبر جانش فزون	جان نباشد جز خبر در آزمون
از چه زان رو که فزون دارد خبر	جان ما از جان حیوان بیشتر
کو منزه شد ز حس مشترک	پس فزون از جان ما جان ملک
باشد افزون تو تحیر را بهل	وز ملک جان خداوندان دل
جان او افزونترست از بودشان	زان سبب آدم بود مسجودشان
امر کردن هیچ نبود در خوری	ورنه بهتر را سجود دون‌تری
که گلی سجده کند در پیش خار	کی پسندد عدل و لطف کردگار
شد مطیعش جان جمله چیزها	جان چو افزون شد گذشت از انتها
زانک او بیشست و ایشان در کمی	مرغ و ماهی و پری و آدمی
سوزنان را رشته‌ها تابع بوند	ماهیان سوزن‌گر دلقش شوند
ز آمد ماهی شدش وجدی پدید	چون نفاذ امر شیخ آن میر دید
شه تنی را کو لعین درگهست	گفت اه ماهی ز پیران آگهست
ما شقی زین دولت و ایشان سعید	ماهیان از پیر آگه ما بعید
گشت دیوانه ز عشق فتح باب	سجده کرد و رفت گریان و خراب
در نزاع و در حسد با کیستی	پس تو ای ناشسته‌رو در چیستی
بر ملایک ترک‌تازی می‌کنی	با دم شیری تو بازی می‌کنی
هین ترفع کم شمر آن خفض را	بد چه می‌گویی تو خیر محض را
شیخ کی بود کیمیای بی‌کران	بد چه باشد مس محتاج مهان
کیمیا از مس هرگز مس نشد	مس اگر از کیمیا قابل نبد
شیخ کی بود عین دریای ازل	بد چه باشد سرکشی آتش‌عمل
آب کی ترسید هرگز ز التهاب	دایم آتش را بترسانند از آب
در بهشتی خارچینی می‌کنی	در رخ مه عیب‌بینی می‌کنی
هیچ خار آنجا نیابی غیر تو	گر بهشت اندر روی تو خارجو
رخنه می‌جویی ز بدر کاملی	می‌بپوشی آفتابی در گلی
بهر خفاشی کجا گردد نهان	آفتابی که بتابد در جهان
غیبها از رشک ایشان غیب شد	عیبها از رد پیران عیب شد
در ندامت چابک و بر کار باش	باری ار دوری ز خدمت یار باش
آب رحمت را چه بندی از حسد	تا از آن راهت نسیمی می‌رسد
حیث ما کنتم فولوا وجهکم	گرچه دوری دور می‌جنبان تو دم
دم بدم جنبد برای عزم خیز	چون خری در گل فتد از گام تیز
داند او که نیست آن جای معاش	جای را هموار نکند بهر باش
که دل تو زین وحلها بر نجست	حس تو از حس خر کمتر بدست
چون نمی‌خواهی کز آن دل بر کنی	در وحل تاویل و رخصت می‌کنی
حق نگیرد عاجزی را از کرم	کین روا باشد مرا من مضطرم
این گرفتن را نبینی از غرور	خود گرفتستت تو چون کفتار کور
از برون جویید کاندر غار نیست	می‌گوند اینجایگه کفتار نیست
او همی‌گوید ز من بی آگهند	این همی‌گویند و بندش می‌نهند
کی ندا کردی که آن کفتار کو	گر ز من آگاه بودی این عدو
که خدا از من بسی دیدست عیب	آن یکی می‌گفت در عهد شعیب
وز کرم یزدان نمی‌گیرد مرا	چند دید از من گناه و جرمها
در جواب او فصیح از راه غیب	حق تعالی گفت در گوش شعیب
وز کرم نگرفت در جرمم اله	که بگفتی چند کردم من گناه
ای رها کرده ره و بگرفته تیه	عکس می‌گویی و مقلوب ای سفیه
در سلاسل مانده‌ای پا تا بسر	چند چندت گیرم و تو بی‌خبر
کرد سیمای درونت را تباه	زنگ تو بر توت ای دیگ سیاه
جمع شد تا کور شد ز اسرارها	بر دلت زنگار بر زنگارها
آن اثر بنماید ار باشد جوی	گر زند آن دود بر دیگ نوی
بر سپیدی آن سیه رسوا شود	زانک هر چیزی بضد پیدا شود
بعد ازین بر وی که بیند زود زود	چون سیه شد دیگ پس تاثیر دود
دود را با روش هم‌رنگی بود	مرد آهنگر که او زنگی بود
رویش ابلق گردد از دودآوری	مرد رومی کو کند آهنگری
تا بنالد زود گوید ای اله	پس بداند زود تاثیر گناه
خاک اندر چشم اندیشه کند	چون کند اصرار و بد پیشه کند
بر دلش آن جرم تا بی‌دین شود	توبه نندیشد دگر شیرین شود
شست بر آیینه زنگ پنج تو	آن پشیمانی و یا رب رفت ازو
گوهرش را زنگ کم کردن گرفت	آهنش را زنگها خوردن گرفت
آن نبشته خوانده آید در نظر	چون نویسی کاغد اسپید بر
فهم ناید خواندنش گردد غلط	چون نویسی بر سر بنوشته خط
هر دو خط شد کور و معنیی نداد	کان سیاهی بر سیاهی اوفتاد
پس سیه کردی چو جان پر شرش	ور سیم باره نویسی بر سرش
ناامیدی مس و اکسیرش نظر	پس چه چاره جز پناه چاره‌گر
تا ز درد بی‌دوا بیرون جهید	ناامیدیها بپیش او نهید
زان دم جان در دل او گل شکفت	چون شعیب این نکته‌ها با وی بگفت
گفت اگر بگرفت ما را کو نشان	جان او بشنید وحی آسمان
آن گرفتن را نشان می‌جوید او	گفت یا رب دفع من می‌گوید او
جز یکی رمز از برای ابتلاش	گفت ستارم نگویم رازهاش
آنک طاعت دارد و صوم و دعا	یک نشان آنک می‌گیرم ورا
لیک یک ذره ندارد ذوق جان	وز نماز و از زکات و غیر آن
لیک یک ذره ندارد چاشنی	می‌کند طاعات و افعال سنی
جوزها بسیار و در وی مغز نی	طاعتش نغزست و معنی نغز نی
مغز باید تا دهد دانه شجر	ذوق باید تا دهد طاعات بر
صورت بی‌جان نباشد جز خیال	دانهٔ بی‌مغز کی گردد نهال
کژنگر باشد همیشه عقل کاژ	آن خبیث از شیخ می‌لایید ژاژ
او ز تقوی عاریست و مفلسی	که منش دیدم میان مجلسی
تا ببینی فسق شیخت را عیان	ورکه باور نیستت خیز امشبان
گفت بنگر فسق و عشرت کردنی	شب ببردش بر سر یک روزنی
روز همچون مصطفی شب بولهب	بنگر آن سالوس روز و فسق شب
شب نعوذ بالله و در دست جام	روز عبدالله او را گشته نام
گفت شیخا مر ترا هم هست غر	دید شیشه در کف آن پیر پر
دیو می‌میزد شتابان نا شتاب	تو نمی‌گفتی که در جام شراب
کاندرو اندر نگنجد یک سپند	گفت جامم را چنان پر کرده‌اند
این سخن را کژ شنیده غره‌ای	بنگر اینجا هیچ گنجد ذره‌ای
دور دار این را ز شیخ غیب‌بین	جام ظاهر خمر ظاهر نیست این
کاندرو اندر نگنجد بول دیو	جام می هستی شیخست ای فلیو
جام تن بشکست نور مطلقست	پر و مالامال از نور حقست
او همان نورست نپذیرد خبث	نور خورشید ار بیفتد بر حدث
هین بزیر آ منکرا بنگر بوی	شیخ گفت این خود نه جامست و نه می
کور شد آن دشمن کور و کبود	آمد و دید انگبین خاص بود
رو برای من بجو می ای کیا	گفت پیر آن دم مرید خویش را
من ز رنج از مخمصه بگذشته‌ام	که مرا رنجیست مضطر گشته‌ام
بر سر منکر ز لعنت باد خاک	در ضرورت هست هر مردار پاک
بهر شیخ از هر خمی او می‌چشید	گرد خمخانه بر آمد آن مرید
گشته بد پر از عسل خم نبید	در همه خمخانه‌ها او می ندید
هیچ خمی در نمی‌بینم عقار	گفت ای رندان چه حالست این چه کار
چشم گریان دست بر سر می‌زدند	جمله رندان نزد آن شیخ آمدند
جمله میها از قدومت شد عسل	در خرابات آمدی شیخ اجل
جان ما را هم بدل کن از خبث	کرده‌ای مبدل تو می را از حدث
کی خورد بندهٔ خدا الا حلال	گر شود عالم پر از خون مال‌مال
یا رسول الله تو پیدا و نهفت	عایشه روزی به پیغامبر بگفت
می‌دود در خانه ناپاک و دنی	هر کجا یابی نمازی می‌کنی
کرد مستعمل بهر جا که رسید	گرچه می‌دانی که هر طفل پلید
حق نجس را پاک گرداند بدان	گفت پیغامبر که از بهر مهان
پاک گردانید تا هفتم طبق	سجده‌گاهم را از آن رو لطف حق
ور نه ابلیسی شوی اندر جهان	هان و هان ترک حسد کن با شهان
تو اگر شهدی خوری زهری بود	کو اگر زهری خورد شهدی شود
لطف گشت و نور شد هر نار او	کو بدل گشت و بدل شد کار او
ور نه مرغی چون کشد مر پیل را	قوت حق بود مر بابیل را
تا بدانی کان صلابت از حقست	لشکری را مرغکی چندی شکست
رو بخوان تو سورهٔ اصحاب فیل	گر ترا وسواس آید زین قبیل
کافرم دان گر تو زیشان سر بری	ور کنی با او مری و همسری
در ربود و شد روان او از مری	موشکی در کف مهار اشتری
موش غره شد که هستم پهلوان	اشتر از چستی که با او شد روان
گفت بنمایم ترا تو باش خوش	بر شتر زد پرتو اندیشه‌اش
کاندرو گشتی زبون پیل سترگ	تا بیامد بر لب جوی بزرگ
گفت اشتر ای رفیق کوه و دشت	موش آنجا ایستاد و خشک گشت
پا بنه مردانه اندر جو در آ	این توقف چیست حیرانی چرا
درمیان ره مباش و تن مزن	تو قلاوزی و پیش‌آهنگ من
من همی‌ترسم ز غرقاب ای رفیق	گفت این آب شگرفست و عمیق
پا درو بنهاد آن اشتر شتاب	گفت اشتر تا ببینم حد آب
از چه حیران گشتی و رفتی ز هوش	گفت تا زانوست آب ای کور موش
که ز زانو تا به زانو فرقهاست	گفت مور تست و ما را اژدهاست
مر مرا صد گز گذشت از فرق سر	گر ترا تا زانو است ای پر هنر
تا نسوزد جسم و جانت زین شرر	گفت گستاخی مکن بار دگر
با شتر مر موش را نبود سخن	تو مری با مثل خود موشان بکن
بگذران زین آب مهلک مر مرا	گفت توبه کردم از بهر خدا
برجه و بر کودبان من نشین	رحم آمد مر شتر را گفت هین
بگذرانم صد هزاران چون ترا	این گذشتن شد مسلم مر مرا
تا رسی از چاه روزی سوی جاه	چون پیمبر نیستی پس رو به راه
خود مران چون مرد کشتیبان نه‌ای	تو رعیت باش چون سلطان نه‌ای
دست‌خوش می‌باش تا گردی خمیر	چون نه‌ای کامل دکان تنها مگیر
چون زبان حق نگشتی گوش باش	انصتوا را گوش کن خاموش باش
با شهنشاهان تو مسکین‌وار گو	ور بگویی شکل استفسار گو
راسخی شهوتت از عادتست	ابتدای کبر و کین از شهوتست
خشم آید بر کسی کت واکشد	چون ز عادت گشت محکم خوی بد
واکشد از گل ترا باشد عدو	چونک تو گل‌خوار گشتی هر ک او
مانعان راه خود را دشمن‌اند	بت‌پرستان چونک گرد بت تنند
دید آدم را حقیر او از خری	چونک کرد ابلیس خو با سروری
تا که او مسجود چون من کس شود	که به از من سروری دیگر بود
کو بود تریاق‌لانی ز ابتدا	سروری زهرست جز آن روح را
کو بود اندر درون تریاق‌زار	کوه اگر پر مار شد باکی مدار
هر که بشکستت شود خصم قدیم	سروری چون شد دماغت را ندیم
کینه‌ها خیزد ترا با او بسی	چون خلاف خوی تو گوید کسی
خویش را بر من چو سرور می‌کند	که مرا از خوی من بر می‌کند
کی فروزد از خلاف آتش درو	چون نباشد خوی بد سرکش درو
در دل او خویش را جایی کند	با مخالف او مدارایی کند
مور شهوت شد ز عادت همچو مار	زانک خوی بد نگشتست استوار
ورنه اینک گشت مارت اژدها	مار شهوت را بکش در ابتلا
تو ز صاحب‌دل کن استفسار خویش	لیک هر کس مور بیند مار خویش
تا نشد شه دل نداند مفلسم	تا نشد زر مس نداند من مسم
جور می‌کش ای دل از دلدار تو	خدمت اکسیر کن مس‌وار تو
که چو روز و شب جهانند از جهان	کیست دلدار اهل دل نیکو بدان
متهم کم کن به دزدی شاه را	عیب کم گو بندهٔ الله را
ساخته از رخت مردی پشتیی	بود درویشی درون کشتیی
جمله را جستند و او را هم نمود	یاوه شد همیان زر او خفته بود
کرد بیدارش ز غم صاحب‌درم	کین فقیر خفته را جوییم هم
جمله را جستیم نتوانی تو رست	که درین کشتی حرمدان گم شدست
تا ز تو فارغ شود اوهام خلق	دلق بیرون کن برهنه شو ز دلق
متهم کردند فرمان در رسان	گفت یا رب مر غلامت را خسان
سر برون کردند هر سو در زمان	چون بدرد آمد دل درویش از آن
در دهان هر یکی دری شگرف	صد هزاران ماهی از دریای ژرف
در دهان هر یکی در و چه در	صد هزاران ماهی از دریای پر
کز الهست این ندارد شرکتی	هر یکی دری خراج ملکتی
مر هوا را ساخت کرسی و نشست	در چند انداخت در کشتی و جست
او فراز اوج و کشتی‌اش بپیش	خوش مربع چون شهان بر تخت خویش
تا نباشد با شما دزد گدا	گفت رو کشتی شما را حق مرا
من خوشم جفت حق و با خلق طاق	تا که را باشد خسارت زین فراق
نه مهارم را به غمازی دهد	نه مرا او تهمت دزدی نهد
از چه دادندت چنین عالی مقام	بانگ کردند اهل کشتی کای همام
وز حق‌آزاری پی چیزی حقیر	گفت از تهمت نهادن بر فقیر
که نبودم در فقیران بدگمان	حاش لله بل ز تعظیم شهان
کز پی تعظیمشان آمد عبس	آن فقیران لطیف خوش‌نفس
بل پی آن که بجز حق هیچ نیست	آن فقیری بهر پیچاپیچ نیست
کرد امین مخزن هفتم طبق	متهم چون دارم آنها را که حق
متهم حس است نه نور لطیف	متهم نفس است نی عقل شریف
کش زدن سازد نه حجت گفتنش	نفس سوفسطایی آمد می‌زنش
بعد از آن گوید خیالی بود آن	معجزه بیند فروزد آن زمان
چون مقیم چشم نامد روز و شب	ور حقیقت بود آن دید عجب
نی قرین چشم حیوان می‌شود	آن مقیم چشم پاکان می‌بود
کی بود طاووس اندر چاه تنگ	کان عجب زین حس دارد عار و ننگ
من ز صد یک گویم و آن همچو مو	تا نگویی مر مرا بسیارگو
پیش شیخ خانقاهی آمدند	صوفیان بر صوفیی شنعه زدند
تو ازین صوفی بجو ای پیشوا	شیخ را گفتند داد جان ما
گفت این صوفی سه خو دارد گران	گفت آخر چه گله‌ست ای صوفیان
در خورش افزون خورد از بیست کس	در سخن بسیارگو همچون جرس
صوفیان کردند پیش شیخ زحف	ور بخسپد هست چون اصحاب کهف
که ز هر حالی که هست اوساط گیر	شیخ رو آورد سوی آن فقیر
نافع آمد ز اعتدال اخلاطها	در خبر خیر الامور اوساطها
در تن مردم پدید آید مرض	گر یکی خلطی فزون شد از عرض
کان فراق آرد یقین در عاقبت	بر قرین خویش مفزا در صفت
هم فزون آمد ز گفت یار نیک	نطق موسی بد بر اندازه ولیک
گفت رو تو مکثری هذا فراق	آن فزونی با خضر آمد شقاق
ور نه با من گنگ باش و کور شو	موسیا بسیارگویی دور شو
تو بمعنی رفته‌ای بگسسته‌ای	ور نرفتی وز ستیزه شسته‌ای
گویدت سوی طهارت رو بتاز	چون حدث کردی تو ناگه در نماز
خود نمازت رفت پیشین ای غوی	ور نرفتی خشک خنبان می‌شوی
عاشقان و تشنهٔ گفت توند	رو بر آنها که هم‌جفت توند
ماهیان را پاسبان حاجت نبود	پاسبان بر خوابناکان بر فزود
جان عریان را تجلی زیورست	جامه‌پوشان را نظر بر گازرست
یا چو ایشان فارغ از تنجامه شو	یا ز عریانان به یکسو باز رو
جامه کم کن تا ره اوسط روی	ور نمی‌توانی که کل عریان شوی
عذر را با آن غرامت کرد جفت	پس فقیر آن شیخ را احوال گفت
چون جوابات خضر خوب و صواب	مر سؤال شیخ را داد او جواب
کش خضر بنمود از رب علیم	آن جوابات سؤالات کلیم
از پی هر مشکلش مفتاح داد	گشت مشکلهاش حل وافزون ز یاد
در جواب شیخ همت بر گماشت	از خضر درویش هم میراث داشت
لیک اوسط نیز هم با نسبتست	گفت راه اوسط ارچه حکمتست
لیک باشد موش را آن همچو یم	آب جو نسبت باشتر هست کم
دو خورد یا سه خورد هست اوسط آن	هر که را باشد وظیفه چار نان
او اسیر حرص مانند بط است	ور خورد هر چار دور از اوسط است
شش خورد می‌دان که اوسط آن بود	هر که او را اشتها ده نان بود
مر ترا شش گرده هم‌دستیم نی	چون مرا پنجاه نان هست اشتها
من به پانصد در نیایم در نحول	تو بده رکعت نماز آیی ملول
وین یکی تا مسجد از خود می‌شود	آن یکی تا کعبه حافی می‌رود
وین یکی جان کند تا یک نان بداد	آن یکی در پاک‌بازی جان بداد
که مر آن را اول و آخر بود	این وسط در با نهایت می‌رود
در تصور گنجد اوسط یا میان	اول و آخر بباید تا در آن
کی بود او را میانه منصرف	بی‌نهایت چون ندارد دو طرف
گفت لو کان له البحر مداد	اول و آخر نشانش کس نداد
نیست مر پایان شدن را هیچ امید	هفت دریا گر شود کلی مداد
زین سخن هرگز نگردد هیچ کم	باغ و بیشه گر بود یکسر قلم
وین حدیث بی‌عدد باقی بود	آن همه حبر و قلم فانی شود
خواب پندارد مر آن را گم‌رهی	حالت من خواب را ماند گهی
شکل بی‌کار مرا بر کار دان	چشم من خفته دلم بیدار دان
لا ینام قلبی عن رب الانام	گفت پیغامبر که عینای تنام
چشم من خفته دلم در فتح باب	چشم تو بیدار و دل خفته بخواب
حس دل را هر دو عالم منظرست	مر دلم را پنج حس دیگرست
بر تو شب بر من همان شب چاشتگاه	تو ز ضعف خود مکن در من نگاه
عین مشغولی مرا گشته فراغ	بر تو زندان بر من آن زندان چو باغ
مر ترا ماتم مرا سور و دهل	پای تو در گل مرا گل گشته گل
می‌دوم بر چرخ هفتم چون زحل	در زمینم با تو ساکن در محل
برتر از اندیشه‌ها پایهٔ منست	همنشینت من نیم سایهٔ منست
خارج اندیشه پویان گشته‌ام	زانک من ز اندیشه‌ها بگذشته‌ام
زانک بنا حاکم آمد بر بنا	حاکم اندیشه‌ام محکوم نی
زان سبب خسته دل و غم‌پیشه‌اند	جمله خلقان سخرهٔ اندیشه‌اند
چون بخواهم از میانشان بر جهم	قاصدا خود را باندیشه دهم
کی بود بر من مگس را دست‌رس	من چو مرغ اوجم اندیشه مگس
تا شکسته‌پایگان بر من تنند	قاصدا زیر آیم از اوج بلند
بر پرم همچون طیور الصافات	چون ملالم گیرد از سفلی صفات
بر نچفسانم دو پر من با سریش	پر من رستست هم از ذات خویش
جعفر طرار را پر عاریه‌ست	جعفر طیار را پر جاریه‌ست
نزد سکان افق معنیست این	نزد آنک لم یذق دعویست این
دیگ تی و پر یکی پیش ذباب	لاف و دعوی باشد این پیش غراب
تن مزن چندانک بتوانی بخور	چونک در تو می‌شود لقمه گهر
در لگن قی کرد پر در شد لگن	شیخ روزی بهر دفع سؤ ظن
پیر بینا بهر کم‌عقلی مرد	گوهر معقول را محسوس کرد
قفل نه بر خلق و پنهان کن کلید	چونک در معده شود پاکت پلید
هر چه خواهد تا خورد او را حلال	هر که در وی لقمه شد نور جلال
نیست دعوی گفت معنی‌لان من	گر تو هستی آشنای جان من
هین مترس از شب که من خویش توم	گر بگویم نیم‌شب پیش توم
چون شناسی بانگ خویشاوند خود	این دو دعوی پیش تو معنی بود
هر دو معنی بود پیش فهم نیک	پیشی و خویشی دو دعوی بود لیک
کین دم از نزدیک یاری می‌جهد	قرب آوازش گواهی می‌دهد
شد گوا بر صدق آن خویش عزیز	لذت آواز خویشاوند نیز
می‌نداند بانگ بیگانه ز اهل	باز بی الهام احمق کو ز جهل
جهل او شد مایهٔ انکار او	پیش او دعوی بود گفتار او
عین این آواز معنی بود راست	پیش زیرک کاندرونش نورهاست
که همی‌دانم زبان تازیان	یا به تازی گفت یک تازی‌زبان
گرچه تازی گفتنش دعوی بود	عین تازی گفتنش معنی بود
کاتب و خط‌خوانم و من امجدی	یا نویسد کاتبی بر کاغدی
هم نوشته شاهد معنی بود	این نوشته گرچه خود دعوی بود
در میان خواب سجاده‌بدوش	یا بگوید صوفیی دیدی تو دوش
با تو اندر خواب در شرح نظر	من بدم آن وآنچ گفتم خواب در
آن سخن را پیشوای هوش کن	گوش کن چون حلقه اندر گوش کن
معجز نو باشد و زر کهن	چون ترا یاد آید آن خواب این سخن
جان صاحب‌واقعه گوید بلی	گرچه دعوی می‌نماید این ولی
آن ز هر که بشنود موقن بود	پس چو حکمت ضالهٔمؤمنبود
چون بود شک چون کند او را غلط	چونک خود را پیش او یابد فقط
در قدح آبست بستان زود آب	تشنه‌ای را چون بگویی تو شتاب
از برم ای مدعی مهجور شو	هیچ گوید تشنه کین دعویست رو
جنس آبست و از آن ماء معین	یا گواه و حجتی بنما که این
که بیا من مادرم هان ای ولد	یا به طفل شیر مادر بانگ زد
تا که با شیرت بگیرم من قرار	طفل گوید مادرا حجت بیار
روی و آواز پیمبر معجزه‌ست	در دل هر امتی کز حق مزه‌ست
جان امت در درون سجده کند	چون پیمبر از برون بانگی زند
از کسی نشنیده باشد گوش جان	زانک جنس بانگ او اندر جهان
از زبان حق شنود انی قریب	آن غریب از ذوق آواز غریب
پیشتر از وضع حمل خویش گفت	مادر یحیی به مریم در نهفت
کو اولوا العزم و رسول آگهیست	که یقین دیدم درون تو شهیست
کرد سجده حمل من ای ذوالفطن	چون برابر اوفتادم با تو من
کز سجودش در تنم افتاد درد	این جنین مر آن جنین را سجده کرد
سجده‌ای دیدم ازین طفل شکم	گفت مریم من درون خویش هم
خط بکش زیرا دروغست و خطا	ابلهان گویند کین افسانه را
بود از بیگانه دور و هم ز خویش	زانک مریم وقت وضع حمل خویش
تا نشد فارغ نیامد خود درون	از برون شهر آن شیرین فسون
بر گرفت و برد تا پیش تبار	چون بزادش آنگهانش بر کنار
گوید او را این سخن در ماجرا	مادر یحیی کجا دیدش که تا
غایب آفاق او را حاضرست	این بداند کانک اهل خاطرست
مادر یحیی که دورست از بصر	پیش مریم حاضر آید در نظر
چون مشبک کرده باشد پوست را	دیده‌ها بسته ببیند دوست را
از حکایت گیر معنی ای زبون	ور ندیدش نه از برون نه از اندرون
همچو شین بر نقش آن چفسیده بود	نی چنان کافسانه‌ها بشنیده بود
چون سخن نوشد ز دمنه بی بیان	تا همی‌گفت آن کلیله بی‌زبان
فهم آن چون مرد بی نطقی بشر	ور بدانستند لحن همدگر
شد رسول و خواند بر هر دو فسون	در میان شیر و گاو آن دمنه چون
چون ز عکس ماه ترسان گشت پیل	چون وزیر شیر شد گاو نبیل
ورنه کی با زاغ لک‌لک را مریست	این کلیله و دمنه جمله افتراست
معنی اندر وی مثال دانه‌ایست	ای برادر قصه چون پیمانه‌ایست
ننگرد پیمانه را گر گشت نقل	دانهٔ معنی بگیرد مرد عقل
گر چه گفتی نیست آنجا آشکار	ماجرای بلبل و گل گوش دار
بشنو و معنی گزین ز افسانه تو	ماجرای شمع با پروانه تو
هین به بالا پر مپر چون جغد پست	گر چه گفتی نیست سر گفت هست
گفت خانه از کجاش آمد بدست	گفت در شطرنج کین خانهٔ رخست
فرخ آنکس کو سوی معنی شتافت	خانه را بخرید یا میراث یافت
گفت چونش کرد بی جرمی ادب	گفت نحوی زید عمروا قد ضرب
بی گنه او را بزد همچون غلام	عمرو را جرمش چه بد کان زید خام
گندمی بستان که پیمانه‌ست رد	گفت این پیمانهٔ معنی بود
گر دروغست آن تو با اعراب ساز	زید و عمرو از بهر اعرابست و ساز
زید چون زد بی‌گناه و بی‌خطا	گفت نی من آن ندانم عمرو را
عمرو یک واو فزون دزدیده بود	گفت از ناچار و لاغی بر گشود
چونک از حد برد او را حد سزد	زید واقف گشت دزدش را بزد
کژ نماید راست در پیش کژان	گفت اینک راست پذرفتم بجان
گویدت این دوست و در وحدت شکیست	گر بگویی احولی را مه یکیست
راست دارد این سزای بد خو است	ور برو خندد کسی گوید دو است
للخبیثات الخبیثین زد فروغ	بر دروغان جمع می‌آید دروغ
چشم کوران را عثار سنگ‌لاخ	دل فراخان را بود دست فراخ
که درختی هست در هندوستان	گفت دانایی برای داستان
نی شود او پیر نی هرگز بمرد	هر کسی کز میوهٔ او خورد و برد
بر درخت و میوه‌اش شد عاشقی	پادشاهی این شنید از صادقی
سوی هندوستان روان کرد از طلب	قاصدی دانا ز دیوان ادب
گرد هندوستان برای جست و جو	سالها می‌گشت آن قاصد ازو
نی جزیره ماند و نی کوه و نی دشت	شهر شهر از بهر این مطلوب گشت
کین کی جوید جز مگر مجنون بند	هر که را پرسید کردش ریش‌خند
بس کسان گفتند ای صاحب‌فلاح	بس کسان صفعش زدند اندر مزاح
کی تهی باشد کجا باشد گزاف	جست و جوی چون تو زیرک سینه‌صاف
وین ز صفع آشکارا سخت‌تر	وین مراعاتش یکی صفع دگر
در فلان اقلیم بس هول و سترگ	می‌ستودندش بتسخر کای بزرگ
بس بلند و پهن و هر شاخیش گبز	در فلان بیشه درختی هست سبز
می‌شنید از هر کسی نوعی خبر	قاصد شه بسته در جستن کمر
می‌فرستادش شهنشه مالها	بس سیاحت کرد آنجا سالها
عاجز آمد آخر الامر از طلب	چون بسی دید اندر آن غربت تعب
زان غرض غیر خبر پیدا نشد	هیچ از مقصود اثر پیدا نشد
جستهٔ او عاقبت ناجسته شد	رشتهٔ اومید او بگسسته شد
اشک می‌بارید و می‌برید راه	کرد عزم بازگشتن سوی شاه
اندر آن منزل که آیس شد ندیم	بود شیخی عالمی قطبی کریم
ز آستان او براه اندر شوم	گفت من نومید پیش او روم
چونک نومیدم من از دلخواه من	تا دعای او بود همراه من
اشک می‌بارید مانند سحاب	رفت پیش شیخ با چشم پر آب
ناامیدم وقت لطف این ساعتست	گفت شیخا وقت رحم و رقتست
چیست مطلوب تو رو با چیستت	گفت واگو کز چه نومیدیستت
از برای جستن یک شاخسار	گفت شاهنشاه کردم اختیار
میوهٔ او مایهٔ آب حیات	که درختی هست نادر در جهات
جز که طنز و تسخر این سرخوشان	سالها جستم ندیدم یک نشان
این درخت علم باشد در علیم	شیخ خندید و بگفتش ای سلیم
آب حیوانی ز دریای محیط	بس بلند و بس شگرف و بس بسیط
زان ز شاخ معنیی بی بار و بر	تو بصورت رفته‌ای ای بی‌خبر
گاه بحرش نام گشت و گه سحاب	گه درختش نام شد گه آفتاب
کمترین آثار او عمر بقاست	آن یکی کش صد هزار آثار خاست
آن یکی را نام شاید بی‌شمار	گرچه فردست او اثر دارد هزار
در حق شخصی دگر باشد پسر	آن یکی شخصی ترا باشد پدر
در حق دیگر بود لطف و نکو	در حق دیگر بود قهر و عدو
صاحب هر وصفش از وصفی عمی	صد هزاران نام و او یک آدمی
همچو تو نومید و اندر تفرقه‌ست	هر که جوید نام گر صاحب ثقه‌ست
تا بمانی تلخ‌کام و شوربخت	تو چه بر چفسی برین نام درخت
تا صفاتت ره نماید سوی ذات	در گذر از نام و بنگر در صفات
چون بمعنی رفت آرام اوفتاد	اختلاف خلق از نام اوفتاد
آن یکی گفت این بانگوری دهم	چار کس را داد مردی یک درم
من عنب خواهم نه انگور ای دغا	آن یکی دیگر عرب بد گفت لا
من نمی‌خواهم عنب خواهم ازم	آن یکی ترکی بد و گفت این بنم
ترک کن خواهیم استافیل را	آن یکی رومی بگفت این قیل را
که ز سر نامها غافل بدند	در تنازع آن نفر جنگی شدند
پر بدند از جهل و از دانش تهی	مشت بر هم می‌زدند از ابلهی
گر بدی آنجا بدادی صلحشان	صاحب سری عزیزی صد زبان
آرزوی جمله‌تان را می‌دهم	پس بگفتی او که من زین یک درم
این درمتان می‌کند چندین عمل	چونک بسپارید دل را بی دغل
چار دشمن می‌شود یک ز اتحاد	یک درمتان می‌شود چار المراد
گفت من آرد شما را اتفاق	گفت هر یکتان دهد جنگ و فراق
تا زبانتان من شوم در گفت و گو	پس شما خاموش باشید انصتوا
در اثر مایهٔ نزاعست و سخط	گر سخنتان می‌نماید یک نمط
گرمی خاصیتی دارد هنر	گرمی عاریتی ندهد اثر
چون خوری سردی فزاید بی گمان	سرکه را گر گرم کردی ز آتش آن
طبع اصلش سردیست و تیزیست	زانک آن گرمی او دهلیزیست
چون خوری گرمی فزاید در جگر	ور بود یخ‌بسته دوشاب ای پسر
کز بصیرت باشد آن وین از عماست	پس ریای شیخ به ز اخلاص ماست
تفرقه آرد دم اهل جسد	از حدیث شیخ جمعیت رسد
کو زبان جمله مرغان را شناخت	چون سلیمان کز سوی حضرت بتاخت
انس بگرفت و برون آمد ز جنگ	در زمان عدلش آهو با پلنگ
گوسفند از گرگ ناورد احتراز	شد کبوتر آمن از چنگال باز
اتحادی شد میان پرزنان	او میانجی شد میان دشمنان
هین سلیمان جو چه می‌باشی غوی	تو چو موری بهر دانه می‌دوی
و آن سلیمان‌جوی را هر دو بود	دانه‌جو را دانه‌اش دامی شود
نیستشان از همدگر یک دم امان	مرغ جانها را درین آخر زمان
کو دهد صلح و نماند جور ما	هم سلیمان هست اندر دور ما
تا به الا و خلا فیها نذیر	قول ان من امة را یاد گیر
از خلیفهٔ حق و صاحب‌همتی	گفت خود خالی نبودست امتی
کز صفاشان بی غش و بی غل کند	مرغ جانها را چنان یکدل کند
مسلمون را گفت نفس واحده	مشفقان گردند همچون والده
ور نه هر یک دشمن مطلق بدند	نفس واحد از رسول حق شدند
یک ز دیگر جان خون‌آشام داشت	دو قبیله کاوس و خزرج نام داشت
محو شد در نور اسلام و صفا	کینه‌های کهنه‌شان از مصطفی
همچو اعداد عنب در بوستان	اولا اخوان شدند آن دشمنان
در شکستند و تن واحد شدند	وز دم المؤمنون اخوه بپند
چون فشردی شیرهٔ واحد شود	صورت انگورها اخوان بود
چونک غوره پخته شد شد یار نیک	غوره و انگور ضدانند لیک
در ازل حق کافر اصلیش خواند	غوره‌ای کو سنگ‌بست و خام ماند
در شقاوت نحس ملحد باشد او	نه اخی نه نفس واحد باشد او
فتنهٔ افهام خیزد در جهان	گر بگویم آنچ او دارد نهان
دود دوزخ از ارم مهجور به	سر گبر کور نامذکور به
از دم اهل دل آخر یک دلند	غوره‌های نیک کایشان قابلند
تا دوی بر خیزد و کین و ستیز	سوی انگوری همی‌رانند تیز
تا یکی گردند و وحدت وصف اوست	پس در انگوری همی‌درند پوست
هیچ یک با خویش جنگی در نبست	دوست دشمن گردد ایرا هم دواست
صد هزاران ذره را داد اتحاد	آفرین بر عشق کل اوستاد
یک سبوشان کرد دست کوزه‌گر	همچو خاک مفترق در ره‌گذر
هست ناقص جان نمی‌ماند بدین	که اتحاد جسمهای آب و طین
فهم را ترسم که آرد اختلال	گر نظایر گویم اینجا در مثال
از نشاط دوربینی در عمی	هم سلیمان هست اکنون لیک ما
همچو خفته در سرا کور از سرا	دوربینی کور دارد مرد را
در گره ها باز کردن ما عشیق	مولعیم اندر سخنهای دقیق
در شکال و در جواب آیین‌فزا	تا گره بندیم و بگشاییم ما
گاه بندد تا شود در فن تمام	همچو مرغی کو گشاید بند دام
عمر او اندر گره کاریست خرج	او بود محروم از صحرا و مرج
لیک پرش در شکست افتد مدام	خود زبون او نگردد هیچ دام
نسکلد یک یک ازین کر و فرت	با گره کم کوش تا بال و پرت
و آن کمین‌گاه عمارض را نبست	صد هزاران مرغ پرهاشان شکست
نقبوا فیها ببین هل من محیص	حال ایشان از نبی خوان ای حریص
حل نشد اشکال انگور و عنب	از نزاع ترک و رومی و عرب
در نیاید بر نخیزد این دوی	تا سلیمان لسین معنوی
بشنوید این طبل باز شهریار	جمله مرغان منازع بازوار
هین ز هر جانب روان گردید شاد	ز اختلاف خویش سوی اتحاد
نحوه هذا الذی لم ینهکم	حیث ما کنتم فولوا وجهکم
کان سلیمان را دمی نشناختیم	کور مرغانیم و بس ناساختیم
لاجرم وا ماندهٔ ویران شدیم	همچو جغدان دشمن بازان شدیم
قصد آزار عزیزان خدا	می‌کنیم از غایت جهل و عما
پر و بال بی گنه کی برکنند	جمع مرغان کز سلیمان روشنند
بی خلاف و کینه آن مرغان خوشند	بلک سوی عاجزان چینه کشند
می‌گشاید راه صد بلقیس را	هدهد ایشان پی تقدیس را
باز همت آمد و مازاغ بود	زاغ ایشان گر بصورت زاغ بود
آتش توحید در شک می‌زند	لکلک ایشان که لک‌لک می‌زند
باز سر پیش کبوترشان نهد	و آن کبوترشان ز بازان نشکهد
در درون خویش گلشن دارد او	بلبل ایشان که حالت آرد او
کز درون قند ابد رویش نمود	طوطی ایشان ز قند آزاد بود
بهتر از طاووس‌پران دگر	پای طاووسان ایشان در نظر
منطق الطیر سلیمانی کجاست	منطق الطیر آن خاقانی صداست
چون ندیدستی سلیمان را دمی	تو چه دانی بانگ مرغان را همی
از برون مشرقست و مغربست	پر آن مرغی که بانگش مطربست
وز ثری تا عرش در کر و فریست	هر یک آهنگش ز کرسی تا ثریست
عاشق ظلمت چو خفاشی بود	مرغ کو بی این سلیمان می‌رود
تا که در ظلمت نمانی تا ابد	با سلیمان خو کن ای خفاش رد
همچو گز قطب مساحت می‌شوی	یک گزی ره که بدان سو می‌روی
از همه لنگی و لوکی می‌رهی	وانک لنگ و لوک آن سو می‌جهی
کرد زیر پر چو دایه تربیت	تخم بطی گر چه مرغ خانه‌ات
دایه‌ات خاکی بد و خشکی‌پرست	مادر تو بط آن دریا بدست
آن طبیعت جانت را از مادرست	میل دریا که دل تو اندرست
دایه را بگذار کو بدرایه است	میل خشکی مر ترا زین دایه است
اندر آ در بحر معنی چون بطان	دایه را بگذار در خشک و بران
تو مترس و سوی دریا ران شتاب	گر ترا مادر بترساند ز آب
نی چو مرغ خانه خانه‌گنده‌ای	تو بطی بر خشک و بر تر زنده‌ای
هم به خشکی هم به دریا پا نهی	تو ز کرمنا بنی آدم شهی
از حملناهم علی البر پیش ران	که حملناهم علی البحر بجان
جنس حیوان هم ز بحر آگاه نیست	مر ملایک را سوی بر راه نیست
تا روی هم بر زمین هم بر فلک	تو بتن حیوان بجانی از ملک
با دل یوحی الیه دیده‌ور	تا بظاهر مثلکم باشد بشر
روح او گردان برین چرخ برین	قالب خاکی فتاده بر زمین
بحر می‌داند زبان ما تمام	ما همه مرغابیانیم ای غلام
در سلیمان تا ابد داریم سیر	پس سلیمان بحر آمد ما چو طیر
تا چو داود آب سازد صد زره	با سلیمان پای در دریا بنه
لیک غیرت چشم‌بند و ساحرست	آن سلیمان پیش جمله حاضرست
او بپیش ما و ما از وی ملول	تا ز جهل و خوابناکی و فضول
چون نداند کو کشاند ابر سعد	تشنه را درد سر آرد بانگ رعد
بی‌خبر از ذوق آب آسمان	چشم او ماندست در جوی روان
از مسبب لاجرم محجوب ماند	مرکب همت سوی اسباب راند
کی نهد دل بر سببهای جهان	آنک بیند او مسبب را عیان
در عبادت غرق چون عبادیه	زاهدی بد در میان بادیه
دیده‌شان بر زاهد خشک اوفتاد	حاجیان آنجا رسیدند از بلاد
از سموم بادیه بودش علاج	جای زاهد خشک بود او ترمزاج
و آن سلامت در میان آفتش	حاجیان حیران شدند از وحدتش
ریگ کز تفش بجوشد آب دیگ	در نماز استاده بد بر روی ریگ
یا سواره بر براق و دلدلست	گفتیی سرمست در سبزه و گلست
یا سموم او را به از باد صباست	یا که پایش بر حریر و حله‌هاست
تا شود درویش فارغ از نماز	پس بماندند آن جماعت با نیاز
زان جماعت زندهٔ روشن‌ضمیر	چون ز استغراق باز آمد فقیر
جامه‌اش تر بود از آثار وضو	دید کآبش می‌چکید از دست و رو
دست را بر داشت کز سوی سماست	پس بپرسیدش که آبت از کجاست
بی ز چاه و بی ز حبل من مسد	گفت هر گاهی که خواهی می‌رسد
تا ببخشد حال تو ما را یقین	مشکل ما حل کن ای سلطان دین
تا ببریم از میان زنارها	وا نما سری ز اسرارت بما
که اجابت کن دعای حاجیان	چشم را بگشود سوی آسمان
تو ز بالا بر گشودستی درم	رزق‌جویی را ز بالا خوگرم
فی السماء رزقکم کرده عیان	ای نموده تو مکان از لامکان
زود پیدا شد چو پیل آب‌کش	در میان این مناجات ابر خوش
در گو و در غارها مسکن گرفت	همچو آب از مشک باریدن گرفت
حاجیان جمله گشاده مشکها	ابر می‌بارید چون مشک اشکها
می‌بریدند از میان زنارها	یک جماعت زان عجایب کارها
زین عجب والله اعلم بالرشاد	قوم دیگر را یقین در ازدیاد
ناقصان سرمدی تم الکلام	قوم دیگر ناپذیرا ترش و خام
این سوم دفتر که سنت شد سه بار	ای ضیاء الحق حسام الدین بیار
در سوم دفتر بهل اعذار را	بر گشا گنجینهٔ اسرار را
نه از عروقی کز حرارت می‌جهد	قوتت از قوت حق می‌زهد
نه از فتیل و پنبه و روغن بود	این چراغ شمس کو روشن بود
نه از طناب و استنی قایم بود	سقف گردون کو چنین دایم بود
بود از دیدار خلاق وجود	قوت جبریل از مطبخ نبود
هم ز حق دان نه از طعام و از طبق	همچنان این قوت ابدال حق
تا ز روح و از ملک بگذشته‌اند	جسمشان را هم ز نور اسرشته‌اند
ز آتش امراض بگذر چون خلیل	چونک موصوفی باوصاف جلیل
ای عناصر مر مزاجت را غلام	گردد آتش بر تو هم برد و سلام
وین مزاجت برتر از هر پایه است	هر مزاجی را عناصر مایه‌است
وصف وحدت را کنون شد ملتقط	این مزاجت از جهان منبسط
سخت تنگ آمد ندارد خلق حلق	ای دریغا عرصهٔ افهام خلق
حلق بخشد سنگ را حلوای تو	ای ضیاء الحق بحذق رای تو
تا که می نوشید و می را بر نتافت	کوه طور اندر تجلی حلق یافت
هل رایتم من جبل رقص الجمل	صار دکا منه وانشق الجبل
حلق‌بخشی کار یزدانست و بس	لقمه‌بخشی آید از هر کس به کس
حلق بخشد بهر هر عضوت جدا	حلق بخشد جسم را و روح را
وز دغا و از دغل خالی شوی	این گهی بخشد که اجلالی شوی
تا نریزی قند را پیش مگس	تا نگویی سر سلطان را به کس
کو چو سوسن صدزبان افتاد و لال	گوش آنکس نوشد اسرار جلال
تا خورد آب و بروید صد گیا	حلق بخشد خاک را لطف خدا
تا گیاهش را خورد اندر طلب	باز خاکی را ببخشد حلق و لب
گشت حیوان لقمهٔ انسان و رفت	چون گیاهش خورد حیوان گشت زفت
چون جدا شد از بشر روح و بصر	باز خاک آمد شد اکال بشر
گر بگویم خوردشان گردد دراز	ذره‌ها دیدم دهانشان جمله باز
دایگان را دایه لطف عام او	برگها را برگ از انعام او
زانک گندم بی غذایی چون زهد	رزقها را رزقها او می‌دهد
پاره‌ای گفتم بدانی پاره‌ها	نیست شرح این سخن را منتهی
باقیان را مقبل و مقبول دان	جمله عالم آکل و ماکول دان
وان جهان و سالکانش مستمر	این جهان و ساکنانش منتشر
اهل آن عالم مخلد مجتمع	این جهان و عاشقانش منقطع
آب حیوانی که ماند تا ابد	پس کریم آنست کو خود را دهد
رسته از صد آفت و اخطار و بیم	باقیات الصالحات آمد کریم
چون خیالاتی عدد اندیش نیست	گر هزارانند یک کس بیش نیست
غالب و مغلوب را عقلست و رای	آکل و ماکول را حلقست و نای
خورد آن چندان عصا و حبل را	حلق بخشید او عصای عدل را
زانک حیوانی نبودش اکل و شکل	واندرو افزون نشد زان جمله اکل
تا بخورد او هر خیالی را که زاد	مر یقین را چون عصا هم حلق داد
رازق حلق معانی هم خداست	پس معانی را چو اعیان حلقهاست
که بجذب مایه او را حلق نیست	پس ز مه تا ماهی هیچ از خلق نیست
آنگهان روزیش اجلالی شود	حلق جان از فکر تن خالی شود
کز مزاج بد بود مرگ بدان	شرط تبدیل مزاج آمد بدان
زرد و بدرنگ و سقیم و خوار شد	چون مزاج آدمی گل‌خوار شد
رفت زشتی از رخش چون شمع تافت	چون مزاج زشت او تبدیل یافت
تا بنعمت خوش کند پدفوز را	دایه‌ای کو طفل شیرآموز را
برگشاید راه صد بستان برو	گر ببندد راه آن پستان برو
از هزاران نعمت و خوان و رغیف	زانک پستان شد حجاب آن ضعیف
اندک اندک جهد کن تم الکلام	پس حیات ماست موقوف فطام
از نجس پاکی برد مؤمن کذا	چون جنین بد آدمی بد خون غذا
وز فطام شیر لقمه‌گیر شد	از فطام خون غذااش شیر شد
طالب اشکار پنهانی شود	وز فطام لقمه لقمانی شود
هست بیرون عالمی بس منتظم	گر جنین را کس بگفتی در رحم
اندرو صد نعمت و چندین اکول	یک زمینی خرمی با عرض و طول
بوستانها باغها و کشتها	کوهها و بحرها و دشتها
آفتاب و ماهتاب و صد سها	آسمانی بس بلند و پر ضیا
باغها دارد عروسیها و سور	از جنوب و از شمال و از دبور
تو درین ظلمت چه‌ای در امتحان	در صفت ناید عجایبهای آن
در میان حبس و انجاس و عنا	خون خوری در چارمیخ تنگنا
زین رسالت معرض و کافر شدی	او بحکم حال خود منکر بدی
زانک تصویری ندارد وهم کور	کین محالست و فریبست و غرور
نشنود ادراک منکرناک او	جنس چیزی چون ندید ادراک او
زان جهان ابدال می‌گویندشان	همچنانک خلق عام اندر جهان
هست بیرون عالمی بی بو و رنگ	کین جهان چاهیست بس تاریک و تنگ
کین طمع آمد حجاب ژرف و زفت	هیچ در گوش کسی زیشان نرفت
چشم را بندد غرض از اطلاع	گوش را بندد طمع از استماع
کان غذای اوست در اوطان دون	همچنانک آن جنین را طمع خون
غیر خون او می‌نداند چاشت خورد	از حدیث این جهان محجوب کرد
دید دانایی گروهی دوستان	آن شنیدی تو که در هندوستان
می‌رسیدند از سفر از راه دور	گرسنه مانده شده بی‌برگ و عور
خوش سلامیشان و چون گلبن شکفت	مهر داناییش جوشید و بگفت
جمع آمد رنجتان زین کربلا	گفت دانم کز تجوع وز خلا
تا نباشد خوردتان فرزند پیل	لیک الله الله ای قوم جلیل
پیل‌زاده مشکرید و بشنوید	پیل هست این سو که اکنون می‌روید
صید ایشان هست بس دلخواهتان	پیل‌بچگانند اندر راهتان
لیک مادر هست طالب در کمین	بس ضعیف‌اند و لطیف و بس سمین
او بگردد در حنین و آه آه	از پی فرزند صد فرسنگ راه
الحذر زان کودک مرحوم او	آتش و دود آید از خرطوم او
غایبی و حاضری بس با خبر	اولیا اطفال حق‌اند ای پسر
کو کشد کین از برای جانشان	غایبی مندیش از نقصانشان
در غریبی فرد از کار و کیا	گفت اطفال من‌اند این اولیا
لیک اندر سر منم یار و ندیم	از برای امتحان خوار و یتیم
گوییا هستند خود اجزای من	پشت‌دار جمله عصمتهای من
صد هزار اندر هزار و یک تن‌اند	هان و هان این دلق‌پوشان من‌اند
موسیی فرعون را زیر و زبر	ورنه کی کردی به یک چوبی هنر
نوح شرق و غرب را غرقاب خود	ورنه کی کردی به یک نفرین بد
جمله شهرستانشان را بی مراد	بر نکندی یک دعای لوط راد
دجلهٔ آب سیه رو بین نشان	گشت شهرستان چون فردوسشان
در ره قدسش ببینی در گذر	سوی شامست این نشان و این خبر
خود بهر قرنی سیاستها بدست	صد هزاران ز انبیای حق‌پرست
خود جگر چه بود که کهها خون شود	گر بگویم وین بیان افزون شود
تو نبینی خون شدن کوری و رد	خون شود کهها و باز آن بفسرد
لیک از اشتر نبیند غیر پشم	طرفه کوری دوربین تیزچشم
رقص بی مقصود دارد همچو خرس	مو بمو بیند ز صرفه حرص انس
پنبه را از ریش شهوت بر کنی	رقص آنجا کن که خود را بشکنی
رقص اندر خون خود مردان کنند	رقص و جولان بر سر میدان کنند
چون جهند از نقص خود رقصی کنند	چون رهند از دست خود دستی زنند
بحرها در شورشان کف می‌زنند	مطربانشان از درون دف می‌زنند
برگها بر شاخها هم کف‌زنان	تو نبینی لیک بهر گوششان
گوش دل باید نه این گوش بدن	تو نبینی برگها را کف زدن
تا ببینی شهر جان با فروغ	گوش سر بر بند از هزل و دروغ
کش بگوید در نبی حق هو اذن	سر کشد گوش محمد در سخن
تازه زو ما مرضعست او ما صبی	سر به سر گوشست و چشم است این نبی
سوی اهل پیل و بر آغاز ران	این سخن پایان ندارد باز ران
گرد معدهٔ هر بشر بر می‌تند	هر دهان را پیل بویی می‌کند
تا نماید انتقام و زور خویش	تا کجا یابد کباب پور خویش
غیبت ایشان کنی کیفر بری	گوشتهای بندگان حق خوری
کی برد جان غیر آن کو صادقست	هان که بویای دهانتان خالقست
باشد اندر گور منکر یا نکیر	وای آن افسوسیی کش بوی‌گیر
نه دهان خوش کردن از دارودهان	نه دهان دزدیدن امکان زان مهان
راه حیلت نیست عقل و هوش را	آب و روغن نیست مر روپوش را
بر سر هر ژاژخا و مرزشان	چند کوبد زخمهای گرزشان
گر نبینی چوب و آهن در صور	گرز عزرائیل را بنگر اثر
زان همان رنجور باشد آگهی	هم بصورت می‌نماید گه گهی
چیست این شمشیر بر ساران من	گوید آن رنجور ای یاران من
چه خیالست این که این هست ارتحال	ما نمی‌بینیم باشد این خیال
از نهیب این خیالی شد کنون	چه خیالست این که این چرخ نگون
پیش بیمار و سرش منکوس شد	گرزها و تیغها محسوس شد
چشم دشمن بسته زان و چشم دوست	او همی‌بیند که آن از بهر اوست
چشم او روشن گه خون‌ریز شد	حرص دنیا رفت و چشمش تیز شد
از نتیجهٔ کبر او و خشم او	مرغ بی‌هنگام شد آن چشم او
کو بغیر وقت جنباند درا	سر بریدن واجب آید مرغ را
بنگر اندر نزع جان ایمانت را	هر زمان نزعیست جزو جانت را
روز و شب مانند دینار اشمرست	عمر تو مانند همیان زرست
تا که خالی گردد و آید خسوف	می‌شمارد می‌دهد زر بی وقوف
اندر آید کوه زان دادن ز پای	گر ز که بستانی و ننهی بجای
تا ز واسجد واقترب یابی غرض	پس بنه بر جای هر دم را عوض
جز به کاری که بود در دین مکوش	در تمامی کارها چندین مکوش
کارهاات ابتر و نان تو خام	عاقبت تو رفت خواهی ناتمام
نه به سنگست و به چوب و نه لبد	وان عمارت کردن گور و لحد
در منی او کنی دفن منی	بلک خود را در صفا گوری کنی
تا دمت یابد مددها از دمش	خاک او گردی و مدفون غمش
نبود از اصحاب معنی آن سره	گورخانه و قبه‌ها و کنگره
هیچ اطلس دست گیرد هوش را	بنگر اکنون زنده اطلس‌پوش را
گزدم غم دل دل غمدان او	در عذاب منکرست آن جان او
وز درون ز اندیشه‌ها او زار زار	از برون بر ظاهرش نقش و نگار
چون نبات اندیشه و شکر سخن	و آن یکی بینی در آن دلق کهن
تا دل و جانتان نگردد ممتحن	گفت ناصح بشنوید این پند من
در شکار پیل‌بچگان کم روید	با گیاه و برگها قانع شوید
جز سعادت کی بود انجام نصح	من برون کردم ز گردن وام نصح
تا رهانم مر شما را از ندم	من به تبلیغ رسالت آمدم
طمع برگ از بیخهاتان بر کند	هین مبادا که طمع رهتان زند
گشت قحط و جوعشان در راه زفت	این بگفت و خیربادی کرد و رفت
پور پیلی فربهی نو زاده‌ای	ناگهان دیدند سوی جاده‌ای
پاک خوردندش فرو شستند دست	اندر افتادند چون گرگان مست
که حدیث آن فقیرش بود یاد	آن یکی همره نخورد و پند داد
بخت نو بخشد ترا عقل کهن	از کبابش مانع آمد آن سخن
وان گرسنه چون شبان اندر رمه	پس بیفتادند و خفتند آن همه
اولا آمد سوی حارس دوید	دید پیلی سهمناکی می‌رسید
هیچ بویی زو نیامد ناگوار	بوی می‌کرد آن دهانش را سه بار
مر ورا نازرد آن شه‌پیل زفت	چند باری گرد او گشت و برفت
بوی می‌آمد ورا زان خفته مرد	مر لب هر خفته‌ای را بوی کرد
بر درانید و بکشتش پیل زود	از کباب پیل‌زاده خورده بود
می‌درانید و نبودش زان شکوه	در زمان او یک بیک را زان گروه
تا همی‌زد بر زمین می‌شد شکاف	بر هوا انداخت هر یک را گزاف
تا نه آرد خون ایشانت نبرد	ای خورندهٔ خون خلق از راه برد
زانک مال از زور آید در یمین	مال ایشان خون ایشان دان یقین
پیل بچه‌خواره را کیفر کشد	مادر آن پیل‌بچگان کین کشد
هم بر آرد خصم پیل از تو دمار	پیل‌بچه می‌خوری ای پاره‌خوار
پیل داند بوی طفل خویش را	بوی رسوا کرد مکر اندیش را
چون نیابد بوی باطل را ز من	آنک یابد بوی حق را از یمن
چون نیابد از دهان ما بخور	مصطفی چون برد بوی از راه دور
بوی نیک و بد بر آید بر سما	هم بیابد لیک پوشاند ز ما
می‌زند بر آسمان سبزفام	تو همی‌خسپی و بوی آن حرام
تا به بوگیران گردون می‌رود	همره انفاس زشتت می‌شود
در سخن گفتن بیاید چون پیاز	بوی کبر و بوی حرص و بوی آز
از پیاز و سیر تقوی کرده‌ام	گر خوری سوگند من کی خورده‌ام
بر دماغ همنشینان بر زند	آن دم سوگند غمازی کند
آن دل کژ می‌نماید در زبان	پس دعاها رد شود از بوی آن
چوب رد باشد جزای هر دغا	اخسؤا آید جواب آن دعا
آن کژی لفظ مقبول خداست	گر حدیثت کژ بود معنیت راست
حی را هی همی‌خواند از نیاز	آن بلال صدق در بانگ نماز
این خطا اکنون که آغاز بناست	تا بگفتند ای پیمبر نیست راست
یک مؤذن کو بود افصح بیار	ای نبی و ای رسول کردگار
لحن خواندن لفظ حی عل فلاح	عیب باشد اول دین و صلاح
یک دو رمزی از عنایات نهفت	خشم پیغمبر بجوشید و بگفت
بهتر از صد حی و خی و قیل و قال	کای خسان نزد خدا هی بلال
وا نگویم آخر و آغازتان	وا مشورانید تا من رازتان
رو دعا می‌خواه ز اخوان صفا	گر نداری تو دم خوش در دعا
با دهانی که نکردی تو گناه	گفت ای موسی ز من می‌جو پناه
گفت ما را از دهان غیر خوان	گفت موسی من ندارم آن دهان
از دهان غیر بر خوان کای اله	از دهان غیر کی کردی گناه
در شب و در روزها آرد دعا	آنچنان کن که دهانها مر ترا
و آن دهان غیر باشد عذر خواه	از دهانی که نکردستی گناه
روح خود را چابک و چالاک کن	یا دهان خویشتن را پاک کن
رخت بر بندد برون آید پلید	ذکر حق پاکست چون پاکی رسید
شب گریزد چون بر افروزد ضیا	می‌گریزد ضدها از ضدها
نه پلیدی ماند و نه اندهان	چون در آید نام پاک اندر دهان
تا که شیرین می‌شد از ذکرش لبی	آن یکی الله می‌گفتی شبی
این همه الله را لبیک کو	گفت شیطان آخر ای بسیارگو
چند الله می‌زنی با روی سخت	می‌نیاید یک جواب از پیش تخت
دید در خواب او خضر را در خضر	او شکسته‌دل شد و بنهاد سر
چون پشیمانی از آن کش خوانده‌ای	گفت هین از ذکر چون وا مانده‌ای
زان همی‌ترسم که باشم رد باب	گفت لبیکم نمی‌آید جواب
و آن نیاز و درد و سوزت پیک ماست	گفت آن الله تو لبیک ماست
جذب ما بود و گشاد این پای تو	حیله‌ها و چاره‌جوییهای تو
زیر هر یا رب تو لبیکهاست	ترس و عشق تو کمند لطف ماست
زانک یا رب گفتنش دستور نیست	جان جاهل زین دعا جز دور نیست
تا ننالد با خدا وقت گزند	بر دهان و بر دلش قفلست و بند
تا بکرد او دعوی عز و جلال	داد مر فرعون را صد ملک و مال
تا ننالد سوی حق آن بدگهر	در همه عمرش ندید او درد سر
حق ندادش درد و رنج و اندهان	داد او را جمله ملک این جهان
تا بخوانی مر خدا را در نهان	درد آمد بهتر از ملک جهان
خواندن با درد از دل‌بردگیست	خواندن بی درد از افسردگیست
یاد کردن مبدا و آغاز را	آن کشیدن زیر لب آواز را
ای خدا وی مستغاث و ای معین	آن شده آواز صافی و حزین
زانک هر راغب اسیر ره‌زنیست	نالهٔ سگ در رهش بی جذبه نیست
بر سر خوان شهنشاهان نشست	چون سگ کهفی که از مردار رست
آب رحمت عارفانه بی تغار	تا قیامت می‌خورد او پیش غار
لیک اندر پرده بی آن جام نیست	ای بسا سگ‌پوست کو را نام نیست
بی جهاد و صبر کی باشد ظفر	جان بده از بهر این جام ای پسر
صبر کن کالصبر مفتاح الفرج	صبر کردن بهر این نبود حرج
حزم را خود صبر آمد پا و دست	زین کمین بی صبر و حزمی کس نرست
حزم کردن زور و نور انبیاست	حزم کن از خورد کین زهرین گیاست
کوه کی مر باد را وزنی نهد	کاه باشد کو به هر بادی جهد
کای برادر راه خواهی هین بیا	هر طرف غولی همی‌خواند ترا
من قلاووزم درین راه دقیق	ره نمایم همرهت باشم رفیق
یوسفا کم رو سوی آن گرگ‌خو	نه قلاوزست و نه ره داند او
چرب و نوش و دامهای این سرا	حزم این باشد که نفریبد ترا
سحر خواند می‌دمد در گوش او	که نه چربش دارد و نه نوش او
خانه آن تست و تو آن منی	که بیا مهمان ما ای روشنی
یا سقیمم خستهٔ این دخمه‌ام	حزم آن باشد که گویی تخمه‌ام
یا مرا خواندست آن خالو پسر	یا سرم دردست درد سر ببر
که بکارد در تو نوشش ریشها	زانک یک نوشت دهد با نیشها
ماهیا او گوشت در شستت دهد	زر اگر پنجاه اگر شصتت دهد
جوز پوسیدست گفتار دغل	گر دهد خود کی دهد آن پر حیل
صد هزاران عقل را یک نشمرد	ژغژغ آن عقل و مغزت را برد
گر تو رامینی مجو جز ویسه‌ات	یار تو خرجین تست و کیسه‌ات
وین برونیها همه آفات تست	ویسه و معشوق تو هم ذات تست
تو نگویی مست و خواهان منند	حزم آن باشد که چون دعوت کنند
که کند صیاد در مکمن نهان	دعوت ایشان صفیر مرغ دان
می‌کند این بانگ و آواز و حنین	مرغ مرده پیش بنهاده که این
جمع آید بر دردشان پوست او	مرغ پندارد که جنس اوست او
تا نگردد گیج آن دانه و ملق	جز مگر مرغی که حزمش داد حق
بشنو این افسانه را در شرح این	هست بی حزمی پشیمانی یقین
شهریی با روستایی آشنا	ای برادر بود اندر ما مضی
خرگه اندر کوی آن شهری زدی	روستایی چون سوی شهر آمدی
بر دکان او و بر خوانش بدی	دو مه و سه ماه مهمانش بدی
راست کردی مرد شهری رایگان	هر حوایج را که بودش آن زمان
هیچ می‌نایی سوی ده فرجه‌جو	رو به شهری کرد و گفت ای خواجه تو
کین زمان گلشنست و نوبهار	الله الله جمله فرزندان بیار
تا ببندم خدمتت را من کمر	یا بتابستان بیا وقت ثمر
در ده ما باش سه ماه و چهار	خیل و فرزندان و قومت را بیار
کشت‌زار و لالهٔ دلکش بود	که بهاران خطهٔ ده خوش بود
تا بر آمد بعد وعده هشت سال	وعده دادی شهری او را دفع حال
عزم خواهی کرد کامد ماه دی	او بهر سالی همی‌گفتی که کی
از فلان خطه بیامد میهمان	او بهانه ساختی کامسال‌مان
از مهمات آن طرف خواهم دوید	سال دیگر گر توانم وا رهید
بهر فرزندان تو ای اهل بر	گفت هستند آن عیالم منتظر
تا مقیم قبهٔ شهری شدی	باز هر سالی چو لکلک آمدی
خرج او کردی گشادی بال خویش	خواجه هر سالی ز زر و مال خویش
خوان نهادش بامدادان و شبان	آخرین کرت سه ماه آن پهلوان
چند وعده چند بفریبی مرا	از خجالت باز گفت او خواجه را
لیک هر تحویل اندر حکم هوست	گفت خواجه جسم و جانم وصل‌جوست
تا کی آرد باد را آن بادران	آدمی چون کشتی است و بادبان
گیر فرزندان بیا بنگر نعیم	باز سوگندان بدادش کای کریم
کالله الله زو بیا بنمای جهد	دست او بگرفت سه کرت بعهد
لابه‌ها و وعده‌های شکرین	بعد ده سال و بهر سالی چنین
ماه و ابر و سایه هم دارد سفر	کودکان خواجه گفتند ای پدر
رنجها در کار او بس برده‌ای	حقها بر وی تو ثابت کرده‌ای
وا گزارد چون شوی تو میهمان	او همی‌خواهد که بعضی حق آن
که کشیدش سوی ده لابه‌کنان	بس وصیت کرد ما را او نهان
اتق من شر من احسنت الیه	گفت حقست این ولی ای سیبویه
ترسم از وحشت که آن فاسد شود	دوستی تخم دم آخر بود
همچو دی در بوستان و در زروع	صحبتی باشد چو شمشیر قطوع
زو عمارتها و دخل بی‌شمار	صحبتی باشد چو فصل نوبهار
تا گریزی و شوی از بد بری	حزم آن باشد که ظن بد بری
هر قدم را دام می‌دان ای فضول	حزم سؤ الظن گفتست آن رسول
هر قدم دامیست کم ران اوستاخ	روی صحرا هست هموار و فراخ
چون بتازد دامش افتد در گلو	آن بز کوهی دود که دام کو
دشت می‌دیدی نمی‌دیدی کمین	آنک می‌گفتی که کو اینک ببین
دنبه کی باشد میان کشت‌زار	بی کمین و دام و صیاد ای عیار
استخوان و کله‌هاشان را ببین	آنک گستاخ آمدند اندر زمین
استخوانشان را بپرس از ما مضی	چون به گورستان روی ای مرتضا
چون فرو رفتند در چاه غرور	تا بظاهر بینی آن مستان کور
ور نداری چشم دست آور عصا	چشم اگر داری تو کورانه میا
چون نداری دید می‌کن پیشوا	آن عصای حزم و استدلال را
بی عصاکش بر سر هر ره مه‌ایست	ور عصای حزم و استدلال نیست
تا که پا از چاه و از سگ وا رهد	گام زان سان نه که نابینا نهد
می‌نهد پا تا نیفتد در خباط	لرز لرزان و بترس و احتیاط
لقمه جسته لقمهٔ ماری شده	ای ز دودی جسته در ناری شده
یا بخواندی و ندیدی جز صدا	تو نخواندی قصهٔ اهل سبا
سوی معنی هوش که را راه نیست	از صدا آن کوه خود آگاه نیست
چون خمش کردی تو او هم شد خموش	او همی بانگی کند بی گوش و هوش
صد هزاران قصر و ایوانها و باغ	داد حق اهل سبا را بس فراغ
در وفا بودند کمتر از سگان	شکر آن نگزاردند آن بد رگان
چون رسد بر در همی‌بندد کمر	مر سگی را لقمهٔ نانی ز در
گرچه بر وی جور و سختی می‌رود	پاسبان و حارس در می‌شود
کفر دارد کرد غیری اختیار	هم بر آن در باشدش باش و قرار
آن سگانش می‌کنند آن دم ادب	ور سگی آید غریبی روز و شب
حق آن نعمت گروگان دلست	که برو آنجا که اول منزلست
حق آن نعمت فرو مگذار بیش	می‌گزندش که برو بر جای خویش
چند نوشیدی و وا شد چشمهات	از در دل و اهل دل آب حیات
از در اهل دلان بر جان زدی	بس غذای سکر و وجد و بی‌خودی
گرد هر دکان همی‌گردی ز حرص	باز این در را رها کردی ز حرص
می‌دوی بهر ثرید مردریگ	بر در آن منعمان چرب‌دیگ
کار نااومید اینجا به شود	چربش اینجا دان که جان فربه شود
هان و هان ای مبتلا این در مهل	صومعهٔ عیسیست خوان اهل دل
از ضریر و لنگ و شل و اهل دلق	جمع گشتندی ز هر اطراف خلق
تا بدم اوشان رهاند از جناح	بر در آن صومعهٔ عیسی صباح
چاشتگه بیرون شدی آن خوب‌کیش	او چو فارغ گشتی از اوراد خویش
شسته بر در در امید و انتظار	جوق جوقی مبتلا دیدی نزار
حاجت این جملگانتان شد روا	گفتی ای اصحاب آفت از خدا
سوی غفاری و اکرام خدا	هین روان گردید بی رنج و عنا
که گشایی زانوی ایشان برای	جملگان چون اشتران بسته‌پای
از دعای او شدندی پا دوان	خوش دوان و شادمانه سوی خان
یافتی صحت ازین شاهان کیش	آزمودی تو بسی آفات خویش
چند جانت بی غم و آزار شد	چند آن لنگی تو رهوار شد
تا ز خود هم گم نگردی ای لوند	ای مغفل رشته‌ای بر پای بند
یاد ناورد آن عسل‌نوشی تو	ناسپاسی و فراموشی تو
چون دل اهل دل از تو خسته شد	لاجرم آن راه بر تو بسته شد
همچو ابری گریه‌های زار کن	زودشان در یاب و استغفار کن
میوه‌های پخته بر خود وا کفد	تا گلستانشان سوی تو بشکفد
با سگ کهف ار شدستی خواجه‌تاش	هم بر آن در گرد کم از سگ مباش
که دل اندر خانهٔ اول ببند	چون سگان هم مر سگان را ناصح‌اند
سخت گیر و حق گزار آن را ممان	آن در اول که خوردی استخوان
وز مقام اولین مفلح شود	می‌گزندش تا ز ادب آنجا رود
با ولی نعمتت یاغی مشو	می‌گزندش کای سگ طاغی برو
پاسبان و چابک و برجسته باش	بر همان در همچو حلقه بسته باش
بی‌وفایی را مکن بیهوده فاش	صورت نقض وفای ما مباش
رو سگان را ننگ و بدنامی میار	مر سگان را چون وفا آمد شعار
بی‌وفایی چون روا داری نمود	بی‌وفایی چون سگان را عار بود
گفت من اوفی بعهد غیرنا	حق تعالی فخر آورد از وفا
بر حقوق حق ندارد کس سبق	بی‌وفایی دان وفا با رد حق
کرد او را از جنین تو غریم	حق مادر بعد از آن شد کان کریم
داد در حملش ورا آرام و خو	صورتی کردت درون جسم او
متصل را کرد تدبیرش جدا	همچو جزو متصل دید او ترا
تا که مادر بر تو مهر انداختست	حق هزاران صنعت و فن ساختست
هر که آن حق را نداند خر بود	پس حق حق سابق از مادر بود
با پدر کردش قرین آن خود مگیر	آنک مادر آفرید و ضرع و شیر
آنک دانم وانک نه هم آن تو	ای خداوند ای قدیم احسان تو
زانک حق من نمی‌گردد کهن	تو بفرمودی که حق را یاد کن
با شما از حفظ در کشتی نوح	یاد کن لطفی که کردم آن صبوح
دادم از طوفان و از موجش امان	پیله بابایانتان را آن زمان
موج او مر اوج که را می‌ربود	آب آتش خو زمین بگرفته بود
در وجود جد جد جدتان	حفظ کردم من نکردم ردتان
کارگاه خویش ضایع چون کنم	چون شدی سر پشت پایت چون زنم
از گمان بد بدان سو می‌روی	چون فدای بی‌وفایان می‌شوی
سوی من آیی گمان بد بری	من ز سهو و بی‌وفاییها بری
می‌شوی در پیش همچون خود دوتو	این گمان بد بر آنجا بر که تو
گر ترا پرسم که کو گویی که زفت	بس گرفتی یار و همراهان زفت
یار فسقت رفت در قعر زمین	یار نیکت رفت بر چرخ برین
بی‌مدد چون آتشی از کاروان	تو بماندی در میانه آنچنان
کو منزه باشد از بالا و زیر	دامن او گیر ای یار دلیر
نه چو قارون در زمین اندر رود	نه چو عیسی سوی گردون بر شود
چون بمانی از سرا و از دکان	با تو باشد در مکان و بی‌مکان
مر جفاهای ترا گیرد وفا	او بر آرد از کدورتها صفا
تا ز نقصان وا روی سوی کمال	چون جفا آری فرستد گوشمال
بر تو قبضی آید از رنج و تبش	چون تو وردی ترک کردی در روش
هیچ تحویلی از آن عهد کهن	آن ادب کردن بود یعنی مکن
این که دلگیریست پاگیری شود	پیش از آن کین قبض زنجیری شود
تا نگیری این اشارت را بلاش	رنج معقولت شود محسوس و فاش
قبضها بعد از اجل زنجیر شد	در معاصی قبضها دلگیر شد
عیشة ضنک و نجزی بالعمی	نعط من اعرض هنا عن ذکرنا
قبض و دلتنگی دلش را می‌خلد	دزد چون مال کسان را می‌برد
قبض آن مظلوم کز شرت گریست	او همی‌گوید عجب این قبض چیست
باد اصرار آتشش را دم کند	چون بدین قبض التفاتی کم کند
گشت محسوس آن معانی زد علم	قبض دل قبض عوان شد لاجرم
غصه بیخست و بروید شاخ بیخ	غصه‌ها زندان شدست و چارمیخ
قبض و بسط اندرون بیخی شمار	بیخ پنهان بود هم شد آشکار
تا نروید زشت‌خاری در چمن	چونک بیخ بد بود زودش بزن
زانک سرها جمله می‌روید ز بن	قبض دیدی چارهٔ آن قبض کن
چون بر آید میوه با اصحاب ده	بسط دیدی بسط خود را آب ده
کارشان کفران نعمت با کرام	آن سبا ز اهل صبا بودند و خام
که کنی با محسن خود تو جدال	باشد آن کفران نعمت در مثال
من برنجم زین چه رنجم می‌شوی	که نمی‌باید مرا این نیکوی
من نخواهم چشم زودم کور کن	لطف کن این نیکوی را دور کن
شیننا خیر لنا خذ زیننا	پس سبا گفتند باعد بیننا
نه زنان خوب و نه امن و فراغ	ما نمی‌خواهیم این ایوان و باغ
آن بیابانست خوش کانجا ددست	شهرها نزدیک همدیگر بدست
فاذا جاء الشتا انکر ذا	یطلب الانسان فی الصیف الشتا
لا بضیق لا بعیش رغدا	فهو لا یرضی بحال ابدا
کلما نال هدی انکره	قتل الانسان ما اکفره
اقتلوا انفسکم گفت آن سنی	نفس زین سانست زان شد کشتنی
در خلد وز زخم او تو کی جهی	خار سه سویست هر چون کش نهی
دست اندر یار نیکوکار زن	آتش ترک هوا در خار زن
که بپیش ما وبا به از صبا	چون ز حد بردند اصحاب سبا
از فسوق و کفر مانع می‌شدند	ناصحانشان در نصیحت آمدند
تخم فسق و کافری می‌کاشتند	قصد خون ناصحان می‌داشتند
از قضا حلوا شود رنج دهان	چون قضا آید شود تنگ این جهان
تحجب الابصار اذ جاء القضا	گفت اذا جاء القضا ضاق الفضا
تا نبیند چشم کحل چشم را	چشم بسته می‌شود وقت قضا
آن غبارت ز استغاثت دور کرد	مکر آن فارس چو انگیزید گرد
ورنه بر تو کوبد آن مکر سوار	سوی فارس رو مرو سوی غبار
دید گرد گرگ چون زاری نکرد	گفت حق آن را که این گرگش بخورد
با چنین دانش چرا کرد او چرا	او نمی‌دانست گرد گرگ را
می‌بدانند و بهر سو می‌خزند	گوسفندان بوی گرگ با گزند
می‌بداند ترک می‌گوید چرا	مغز حیوانات بوی شیر را
با مناجات و حذر انباز گرد	بوی شیر خشم دیدی باز گرد
گرگ محنت بعد گرد آمد سترگ	وا نگشتند آن گروه از گرد گرگ
که ز چوپان خرد بستند چشم	بر درید آن گوسفندان را بخشم
خاک غم در چشم چوپان می‌زدند	چند چوپانشان بخواند و نامدند
چون تبع گردیم هر یک سروریم	که برو ما از تو خود چوپان‌تریم
هیزم ناریم و آن عار نه	طعمهٔ گرگیم و آن یار نه
بانگ شومی بر دمنشان کرد زاغ	حمیتی بد جاهلیت در دماغ
در چه افتادند و می‌گفتند آه	بهر مظلومان همی‌کندند چاه
آنچ می‌کردند یک یک یافتند	پوستین یوسفان بکشافتند
چون اسیری بسته اندر کوی تو	کیست آن یوسف دل حق‌جوی تو
پر و بالش را به صد جا خسته‌ای	جبرئیلی را بر استن بسته‌ای
گه کشی او را به کهدان آوری	پیش او گوساله بریان آوری
نیست او را جز لقاء الله قوت	که بخور اینست ما را لوت و پوت
می‌کند از تو شکایت با خدا	زین شکنجه و امتحان آن مبتلا
گویدش نک وقت آمد صبر کن	کای خدا افغان ازین گرگ کهن
داد کی دهد جز خدای دادگر	داد تو وا خواهم از هر بی‌خبر
در فراق روی تو یا ربنا	او همی‌گوید که صبرم شد فنا
صالحم افتاده در حبس ثمود	احمدم در مانده در دست یهود
یا بکش یا باز خوانم یا بیا	ای سعادت‌بخش جان انبیا
می‌گود یا لیتنی کنت تراب	با فراقت کافران را نیست تاب
چون بود بی تو کسی کان توست	حال او اینست کو خود زان سوست
لیک بشنو صبر آر و صبر به	حق همی‌گوید که آری ای نزه
من همی‌کوشم پی تو تو مکوش	صبح نزدیکست خامش کم خروش
روستایی خواجه را بین خانه برد	شد ز حد هین باز گرد ای یار گرد
آن بگو کان خواجه چون آمد به ده	قصهٔ اهل سبا یک گوشه نه
تا که حزم خواجه را کالیوه کرد	روستایی در تملق شیوه کرد
تا زلال حزم خواجه تیره شد	از پیام اندر پیام او خیره شد
نرتع و نلعب بشادی می‌زدند	هم ازینجا کودکانش در پسند
نرتع و نلعب ببرد از ظل آب	همچو یوسف کش ز تقدیر عجب
حیله و مکر و دغاسازیست آن	آن نه بازی بلک جانبازیست آن
مشنو آن را کان زیان دارد زیان	هرچه از یارت جدا اندازد آن
بهر زر مگسل ز گنجور ای فقیر	گر بود آن سود صد در صد مگیر
گفت اصحاب نبی را گرم و سرد	این شنو که چند یزدان زجر کرد
جمعه را کردند باطل بی درنگ	زانک بر بانگ دهل در سال تنگ
زان جلب صرفه ز ما ایشان برند	تا نباید دیگران ارزان خرند
با دو سه درویش ثابت پر نیاز	ماند پیغامبر بخلوت در نماز
چونتان ببرید از ربانیی	گفت طبل و لهو و بازرگانیی
ثم خلیتم نبیا قائما	قد فضضتم نحو قمح هائما
و آن رسول حق را بگذاشتید	بهر گندم تخم باطل کاشتید
بین کرا بگذاشتی چشمی بمال	صحبت او خیر من لهوست و مال
که منم رزاق و خیر الرازقین	خود نشد حرص شما را این یقین
کی توکلهات را ضایع نهد	آنک گندم را ز خود روزی دهد
که فرستادست گندم ز آسمان	از پی گندم جدا گشتی از آن
تا ببینی دشتها را قندریز	باز گوید بط را کز آب خیز
آب ما را حصن و امنست و سرور	بط عاقل گویدش ای باز دور
هین به بیرون کم روید از حصن آب	دیو چون باز آمد ای بطان شتاب
از سر ما دست دار ای پای‌مرد	باز را گویند رو رو باز گرد
ما ننوشیم این دم تو کافرا	ما بری از دعوتت دعوت ترا
من نخواهم هدیه‌ات بستان ترا	حصن ما را قند و قندستان ترا
چونک لشکر هست کم ناید علم	چونک جان باشد نیاید لوت کم
بس بهانه کرد با دیو مرید	خواجهٔ حازم بسی عذر آورید
گر بیایم آن نگردد منتظم	گفت این دم کارها دارم مهم
ز انتظارم شاه شب نغنوده است	شاه کار نازکم فرموده است
من نتانم شد بر شه روی‌زرد	من نیارم ترک امر شاه کرد
می‌رسد از من همی‌جوید مناص	هر صباح و هر مسا سرهنگ خاص
تا در ابرو افکند سلطان گره	تو روا داری که آیم سوی ده
زنده خود را زین مگر مدفون کنم	بعد از آن درمان خشمش چون کنم
حیله‌ها با حکم حق نفتاد جفت	زین نمط او صد بهانه باز گفت
با قضای آسمان هیچند هیچ	گر شود ذرات عالم حیله‌پیچ
چون کند او خویش را از وی نهان	چون گریزد این زمین از آسمان
نه مفر دارد نه چاره نه کمین	هرچه آید ز آسمان سوی زمین
او بپیش آتشش بنهاده رو	آتش ار خورشید می‌بارد برو
شهرها را می‌کند ویران برو	ور همی طوفان کند باران برو
که اسیرم هرچه می‌خواهی ببار	او شده تسلیم او ایوب‌وار
چونک بینی حکم یزدان در مکش	ای که جزو این زمینی سر مکش
خاک باشی جست از تو رو متاب	چون خلقناکم شنودی من تراب
کرد خاکی و منش افراشتم	بین که اندر خاک تخمی کاشتم
تا کنم بر جمله میرانت امیر	حملهٔ دیگر تو خاکی پیشه گیر
آنگه از پستی به بالا بر رود	آب از بالا به پستی در رود
بعد از آن او خوشه و چالاک شد	گندم از بالا بزیر خاک شد
بعد از آن سرها بر آورد از دفین	دانهٔ هر میوه آمد در زمین
زیر آمد شد غذای جان پاک	اصل نعمتها ز گردون تا بخاک
گشت جزو آدمی حی دلیر	از تواضع چون ز گردون شد بزیر
بر فراز عرش پران گشت شاد	پس صفات آدمی شد آن جماد
باز از پستی سوی بالا شدیم	کز جهان زنده ز اول آمدیم
ناطقان که انا الیه راجعون	جمله اجزا در تحرک در سکون
غلغلی افکند اندر آسمان	ذکر و تسبیحات اجزای نهان
روستایی شهریی را مات کرد	چون قضا آهنگ نارنجات کرد
زان سفر در معرض آفات شد	با هزاران حزم خواجه مات شد
گرچه که بد نیم سیلش در ربود	اعتمادش بر ثبات خویش بود
عاقلان گردند جمله کور و کر	چون قضا بیرون کند از چرخ سر
دام گیرد مرغ پران را زبون	ماهیان افتند از دریا برون
بلک هاروتی به بابل در رود	تا پری و دیو در شیشه شود
خون او را هیچ تربیعی نریخت	جز کسی کاندر قضا اندر گریخت
هیچ حیله ندهدت از وی رها	غیر آن که در گریزی در قضا
پس چرا در حیله‌جویی مانده‌ای	قصهٔ اصحاب ضروان خوانده‌ای
که برند از روزی درویش چند	حیله می‌کردند کزدم‌نیش چند
روی در رو کرده چندین عمرو و بکر	شب همه شب می‌سگالیدند مکر
تا نباید که خدا در یابد آن	خفیه می‌گفتند سرها آن بدان
دست کاری می‌کند پنهان ز دل	با گل انداینده اسگالید گل
ان فی نجواک صدقا ام ملق	گفت الا یعلم هواک من خلق
من یعاین این مثواه غدا	گفت یغفل عن ظعین قد غدا
قد تولاه و احصی عددا	اینما قد هبطا او صعدا
استماع هجر آن غمناک کن	گوش را اکنون ز غفلت پاک کن
گوش را چون پیش دستانش نهی	آن زکاتی دان که غمگین را دهی
فاقهٔ جان شریف از آب و گل	بشنوی غمهای رنجوران دل
مر ورا بگشا ز اصغا روزنی	خانهٔ پر دود دارد پر فنی
دود تلخ از خانهٔ او کم شود	گوش تو او را چو راه دم شود
گر به سوی رب اعلی می‌روی	غمگساری کن تو با ما ای روی
که بنگذارد که جان سویی رود	این تردد حبس و زندانی بود
هر یکی گویا منم راه رشد	این بدین سو آن بدان سو می‌کشد
ای خنک آن را که پایش مطلقست	این تردد عقبهٔ راه حقست
ره نمی‌دانی بجو گامش کجاست	بی‌تردد می‌رود در راه راست
تا رسی از گام آهو تا بناف	گام آهو را بگیر و رو معاف
ای برادر گر بر آذر می‌روی	زین روش بر اوج انور می‌روی
چون شنیدی تو خطاب لا تخف	نه ز دریا ترس نه از موج و کف
نان فرستد چون فرستادت طبق	لا تخف دان چونک خوفت داد حق
غصهٔ آن کس را کش اینجا طوف نیست	خوف آن کس راست کو را خوف نیست
مرغ عزمش سوی ده اشتاب تاخت	خواجه در کار آمد و تجهیز ساخت
رخت را بر گاو عزم انداختند	اهل و فرزندان سفر را ساختند
که بری خوردیم از ده مژده ده	شادمانان و شتابان سوی ده
یار ما آنجا کریم و دلکشست	مقصد ما را چراگاه خوشست
بهر ما غرس کرم بنشانده است	با هزاران آرزومان خوانده است
از بر او سوی شهر آریم باز	ما ذخیرهٔ ده زمستان دراز
در میان جان خودمان جا کند	بلک باغ ایثار راه ما کند
عقل می‌گفت از درون لا تفرحوا	عجلوا اصحابنا کی تربحوا
ان ربی لا یحب الفرحین	من رباح الله کونوا رابحین
کل آت مشغل الهاکم	افرحوا هونا بما آتاکم
او بهارست و دگرها ماه دی	شاد از وی شو مشو از غیر وی
گرچه تخت و ملکتست و تاج تست	هر چه غیر اوست استدراج تست
اندرین ره سوی پستی ارتقاست	شاد از غم شو که غم دام لقاست
لیک کی در گیرد این در کودکان	غم یکی گنجیست و رنج تو چو کان
جمله با خر گور هم تگ می‌دوند	کودکان چون نام بازی بشنوند
در کمین این سوی خون‌آشامهاست	ای خران کور این سو دامهاست
بر جوانی می‌رسد صد تیر شیب	تیرها پران کمان پنهان ز غیب
زانک در صحرای گل نبود گشاد	گام در صحرای دل باید نهاد
چشمه‌ها و گلستان در گلستان	ایمن آبادست دل ای دوستان
فیه اشجار و عین جاریه	عج الی القلب و سر یا ساریه
عقل را بی نور و بی رونق کند	ده مرو ده مرد را احمق کند
گور عقل آمد وطن در روستا	قول پیغامبر شنو ای مجتبی
تا بماهی عقل او نبود تمام	هر که را در رستا بود روزی و شام
از حشیش ده جز اینها چه درود	تا بماهی احمقی با او بود
روزگاری باشدش جهل و عمی	وانک ماهی باشد اندر روستا
دست در تقلید و حجت در زده	ده چه باشد شیخ واصل ناشده
چون خران چشم‌بسته در خراس	پیش شهر عقل کلی این حواس
هل تو دردانه تو گندم‌دانه گیر	این رها کن صورت افسانه گیر
گر بدان ره نیستت این سو بران	گر بدر ره نیست هین بر می‌ستان
عاقبت ظاهر سوی باطن برد	ظاهرش گیر ار چه ظاهر کژ پرد
بعد از آن جان کو جمال سیرتست	اول هر آدمی خود صورتست
بعد از آن لذت که معنی ویست	اول هر میوه جز صورت کیست
ترک را زان پس به مهمان آورند	اولا خرگاه سازند و خرند
معنیت ملاح دان صورت چو فلک	صورتت خرگاه دان معنیت ترک
تا خر خواجه بجنباند جرس	بهر حق این را رها کن یک نفس
بر ستوران جانب ده تاختند	خواجه و بچگان جهازی ساختند
سافروا کی تغنموا بر خواندند	شادمانه سوی صحرا راندند
بی سفرها ماه کی خسرو شود	کز سفرها ماه کیخسرو شود
وز سفر یابید یوسف صد مراد	از سفر بیدق شود فرزین راد
شب ز اختر راه می‌آموختند	روز روی از آفتابی سوختند
از نشاط ده شده ره چون بهشت	خوب گشته پیش ایشان راه زشت
خار از گلزار دلکش می‌شود	تلخ از شیرین‌لبان خوش می‌شود
خانه از همخانه صحرا می‌شود	حنظل از معشوق خرما می‌شود
بر امید گل‌عذار ماه‌وش	ای بسا از نازنینان خارکش
از برای دلبر مه‌روی خویش	ای بسا حمال گشته پشت‌ریش
تا که شب آید ببوسد روی ماه	کرده آهنگر جمال خود سیاه
زانک سروی در دلش کردست بیخ	خواجه تا شب بر دکانی چار میخ
آن بمهر خانه‌شینی می‌دود	تاجری دریا و خشکی می‌رود
بر امید زنده‌سیمایی بود	هر که را با مرده سودایی بود
بر امید خدمت مه‌روی خوب	آن دروگر روی آورده به چوب
کو نگردد بعد روزی دو جماد	بر امید زنده‌ای کن اجتهاد
عاریت باشد درو آن مونسی	مونسی مگزین خسی را از خسی
گر بجز حق مونسانت را وفاست	انس تو با مادر و بابا کجاست
گر کسی شاید بغیر حق عضد	انس تو با دایه و لالا چه شد
نفرت تو از دبیرستان نماند	انس تو با شیر و با پستان نماند
جانب خورشید وا رفت آن نشان	آن شعاعی بود بر دیوارشان
تو بر آن هم عاشق آیی ای شجاع	بر هر آن چیزی که افتد آن شعاع
آن ز وصف حق زر اندود بود	عشق تو بر هر چه آن موجود بود
طبع سیر آمد طلاق او براند	چون زری با اصل رفت و مس بماند
از جهالت قلب را کم گوی خوش	از زر اندود صفاتش پا بکش
زیر زینت مایهٔ بی زینتست	کان خوشی در قلبها عاریتست
سوی آن کان رو تو هم کان می‌رود	زر ز روی قلب در کان می‌رود
تو بدان خور رو که در خور می‌رود	نور از دیوار تا خور می‌رود
چون ندیدی تو وفا در ناودان	زین سپس پستان تو آب از آسمان
کی شناسد معدن آن گرگ سترگ	معدن دنبه نباشد دام گرگ
می‌شتابیدند مغروران به ده	زر گمان بردند بسته در گره
سوی آن دولاب چرخی می‌زدند	همچنین خندان و رقصان می‌شدند
جانب ده صبر جامه می‌درید	چون همی‌دیدند مرغی می‌پرید
بوسه می‌دادند خوش بر روی او	هر که می‌آمد ز ده از سوی او
پس تو جان را جان و ما را دیده‌ای	گر تو روی یار ما را دیده‌ای
بوسه‌اش می‌داد و پیشش می‌گداخت	همچو مجنون کو سگی را می‌نواخت
هم جلاب شکرش می‌داد صاف	گرد او می‌گشت خاضع در طواف
این چه شیدست این که می‌آری مدام	بوالفضولی گفت ای مجنون خام
مقعد خود را بلب می‌استرد	پوز سگ دایم پلیدی می‌خورد
عیب‌دان از غیب‌دان بویی نبرد	عیبهای سگ بسی او بر شمرد
اندر آ و بنگرش از چشم من	گفت مجنون تو همه نقشی و تن
پاسبان کوچهٔ لیلیست این	کین طلسم بستهٔ مولیست این
کو کجا بگزید و مسکن‌گاه ساخت	همنشین بین و دل و جان و شناخت
بلک او هم‌درد و هم‌لهف منست	او سگ فرخ‌رخ کهف منست
من به شیران کی دهم یک موی او	آن سگی که باشد اندر کوی او
گفت امکان نیست خامش والسلام	ای که شیران مر سگانش را غلام
جنتست و گلستان در گلستان	گر ز صورت بگذرید ای دوستان
صورت کل را شکست آموختی	صورت خود چون شکستی سوختی
همچو حیدر باب خیبر بر کنی	بعد از آن هر صورتی را بشکنی
که به ده می‌شد بگفتاری سقیم	سغبهٔ صورت شد آن خواجهٔ سلیم
همچو مرغی سوی دانهٔ امتحان	سوی دام آن تملق شادمان
غایت حرص است نه جود آن عطا	از کرم دانست مرغ آن دانه را
سوی آن تزویر پران و دوان	مرغکان در طمع دانه شادمان
ترسم ای ره‌رو که بیگاهت کنم	گر ز شادی خواجه آگاهت کنم
خود نبود آن ده ره دیگر گزید	مختصر کردم چو آمد ده پدید
زانک راه ده نکو نشناختند	قرب ماهی ده بده می‌تاختند
هر دو روزه راه صدساله شود	هر که در ره بی قلاوزی رود
همچو این سرگشتگان گردد ذلیل	هر که تازد سوی کعبه بی دلیل
ریش‌خندی شد بشهر و روستا	هر که گیرد پیشه‌ای بی‌اوستا
آدمی سر بر زند بی والدین	جز که نادر باشد اندر خافقین
نادری باشد که بر گنجی زند	مال او یابد که کسبی می‌کند
تا که رحمن علم‌القرآن بود	مصطفایی کو که جسمش جان بود
واسطه افراشت در بذل کرم	اهل تن را جمله علم بالقلم
چون حریصان تگ مرو آهسته‌تر	هر حریصی هست محروم ای پسر
چون عذاب مرغ خاکی در عذاب	اندر آن ره رنجها دیدند و تاب
وز شکرریز چنان نا اوستا	سیر گشته از ده و از روستا
بی‌نوا ایشان ستوران بی علف	بعد ماهی چون رسیدند آن طرف
می‌کند بعد اللتیا والتی	روستایی بین که از بدنیتی
تا سوی باغش بنگشایند پوز	روی پنهان می‌کند زیشان بروز
از مسلمانان نهان اولیترست	آنچنان رو که همه رزق و شرست
بر سرش بنشسته باشند چون حرس	رویها باشد که دیوان چون مگس
یا مبین آن رو چو دیدی خوش مخند	چون ببینی روی او در تو فتند
گفت یزدان نسفعن بالناصیه	در چنان روی خبیث عاصیه
همچو خویشان سوی در بشتافتند	چون بپرسیدند و خانه‌ش یافتند
خواجه شد زین کژروی دیوانه‌وش	در فرو بستند اهل خانه‌اش
چون در افتادی بچه تیزی چه سود	لیک هنگام درشتی هم نبود
شب بسرما روز خود خورشیدسوز	بر درش ماندند ایشان پنج روز
بلک بود از اضطرار و بی‌خری	نه ز غفلت بود ماندن نه خری
شیر مرداری خورد از جوع زار	با لئیمان بسته نیکان ز اضطرار
که فلانم من مرا اینست نام	او همی‌دیدش همی‌کردش سلام
یا پلیدی یا قرین پاکیی	گفت باشد من چه دانم تو کیی
تا برادر شد یفر من اخیه	گفت این دم با قیامت شد شبیه
لوتها خوردی ز خوان من دوتو	شرح می‌کردش که من آنم که تو
کل سر جاوز الاثنین شاع	آن فلان روزت خریدم آن متاع
شرم دارد رو چو نعمت خورد حلق	سر مهر ما شنیدستند خلق
نه ترا دانم نه نام تو نه جات	او همی‌گفتش چه گویی ترهات
کاسمان از بارشش دارد شگفت	پنجمین شب ابر و بارانی گرفت
حلقه زد خواجه که مهتر را بخوان	چون رسید آن کارد اندر استخوان
گفت آخر چیست ای جان پدر	چون بصد الحاح آمد سوی در
ترک کردم آنچ می‌پنداشتم	گفت من آن حقها بگذاشتم
جان مسکینم درین گرما و سوز	پنج‌ساله رنج دیدم پنج روز
در گرانی هست چون سیصد هزار	یک جفا از خویش و از یار و تبار
جانش خوگر بود با لطف و وفاش	زانک دل ننهاد بر جور و جفاش
این یقین دان کز خلاف عادتست	هرچه بر مردم بلا و شدتست
گر تو خونم ریختی کردم حلال	گفت ای خورشید مهرت در زوال
تا بیابی در قیامت توشه‌ای	امشب باران به ما ده گوشه‌ای
هست اینجا گرگ را او پاسبان	گفت یک گوشه‌ست آن باغبان
تا زند گر آید آن گرگ سترگ	در کفش تیر و کمان از بهر گرگ
ورنه جای دیگری فرمای جست	گر تو آن خدمت کنی جا آن تست
آن کمان و تیر در کفم بنه	گفت صد خدمت کنم تو جای ده
گر بر آرد گرگ سر تیرش زنم	من نخسپم حارسی رز کنم
آب باران بر سر و در زیر گل	بهر حق مگذارم امشب ای دودل
رفت آنجا جای تنگ و بی مجال	گوشه‌ای خالی شد و او با عیال
از نهیب سیل اندر کنج غار	چون ملخ بر همدگر گشته سوار
این سزای ما سزای ما سزا	شب همه شب جمله گویان ای خدا
یا کسی کرداز برای ناکسان	این سزای آنک شد یار خسان
ترک گوید خدمت خاک کرام	این سزای آنک اندر طمع خام
بهتر از عام و رز و گلزارشان	خاک پاکان لیسی و دیوارشان
به که بر فرق سر شاهان روی	بندهٔ یک مرد روشن‌دل شوی
تو نخواهی یافت ای پیک سبل	از ملوک خاک جز بانگ دهل
روستایی کیست گیج و بی فتوح	شهریان خود ره‌زنان نسبت بروح
بانگ غولی آمدش بگزید نقل	این سزای آنک بی تدبیر عقل
زان سپس سودی ندارد اعتراف	چون پشیمانی ز دل شد تا شغاف
گرگ را جویان همه شب سو بسو	آن کمان و تیر اندر دست او
گرگ جویان و ز گرگ او بی‌خبر	گرگ بر وی خود مسلط چون شرر
اندر آن ویرانه‌شان زخمی زده	هر پشه هر کیک چون گرگی شده
از نهیب حملهٔ گرگ عنود	فرصت آن پشه راندن هم نبود
روستایی ریش خواجه بر کند	تا نباید گرگ آسیبی زند
جانشان از ناف می‌آمد به لب	این چنین دندان‌کنان تا نیمشب
سر بر آورد از فراز پشته‌ای	ناگهان تمثال گرگ هشته‌ای
زد بر آن حیوان که تا افتاد پست	تیر را بگشاد آن خواجه ز شست
روستایی های کرد و کوفت دست	اندر افتادن ز حیوان باد جست
گفت نه این گرگ چون آهرمنست	ناجوامردا که خرکرهٔ منست
شکل او از گرگی او مخبرست	اندرو اشکال گرگی ظاهرست
می‌شناسم همچنانک آبی ز می	گفت نه بادی که جست از فرج وی
که مبادت بسط هرگز ز انقباض	کشته‌ای خرکره‌ام را در ریاض
شخصها در شب ز ناظر محجبست	گفت نیکوتر تفحص کن شبست
دید صایب شب ندارد هر کسی	شب غلط بنماید و مبدل بسی
این سه تاریکی غلط آرد شگرف	هم شب و هم ابر و هم باران ژرف
می‌شناسم باد خرکرهٔ منست	گفت آن بر من چو روز روشنست
می‌شناسم چون مسافر زاد را	در میان بیست باد آن باد را
روستایی را گریبانش گرفت	خواجه بر جست و بیامد ناشکفت
بنگ و افیون هر دو با هم خورده‌ای	کابله طرار شید آورده‌ای
چون ندانی مر مرا ای خیره‌سر	در سه تاریکی شناسی باد خر
چون نداند همره ده‌ساله را	آنک داند نیمشب گوساله را
خاک در چشم مروت می‌زنی	خویشتن را عارف و واله کنی
در دلم گنجای جز الله نیست	که مرا از خویش هم آگاه نیست
این دل از غیر تحیر شاد نیست	آنچ دی خوردم از آنم یاد نیست
در چنین بی‌خویشیم معذور دار	عاقل و مجنون حقم یاد آر
شرع او را سوی معذوران کشید	آنک مرداری خورد یعنی نبید
همچو طفلست او معاف و معتقیست	مست و بنگی را طلاق و بیع نیست
صد خم می در سر و مغز آن نکرد	مستیی کید ز بوی شاه فرد
اسب ساقط گشت و شد بی دست و پا	پس برو تکلیف چون باشد روا
درس کی دهد پارسی بومره را	بار کی نهد در جهان خرکره را
گفت حق لیس علی الاعمی حرج	بار بر گیرند چون آمد عرج
پس معافم از قلیل و از کثیر	سوی خود اعمی شدم از حق بصیر
های هوی مستیان ایزدی	لاف درویشی زنی و بی‌خودی
امتحانت کرد غیرت امتحان	که زمین را من ندانم ز آسمان
هستی نفی ترا اثبات کرد	باد خرکرهٔ چنین رسوات کرد
این چنین گیرد رمیده‌صید را	این چنین رسوا کند حق شید را
هر که گوید من شدم سرهنگ در	صد هزاران امتحانست ای پسر
پختگان راه جویندش نشان	گر نداند عامه او را ز امتحان
افکند در پیش او شه اطلسی	چون کند دعوی خیاطی خسی
ز امتحان پیدا شود او را دو شاخ	که ببر این را بغلطاق فراخ
هر مخنث در وغا رستم بدی	گر نبودی امتحان هر بدی
چون ببیند زخم گردد چون اسیر	خود مخنث را زره پوشیده گیر
مست حق ناید به خود تا نفخ صور	مست حق هشیار چون شد از دبور
دوغ خوردی دوغ خوردی دوغ دوغ	بادهٔ حق راست باشد بی دروغ
رو که نشناسم تبر را از کلید	ساختی خود را جنید و بایزید
چون کنی پنهان بشید ای مکرساز	بدرگی و منبلی و حرص و آز
آتشی در پنبهٔ یاران زنی	خویش را منصور حلاجی کنی
باد کرهٔ خود شناسم نیمشب	که بنشناسم عمر از بولهب
خویش را بهر تو کور و کر کند	ای خری کین از تو خر باور کند
تو حریف ره‌ریانی گه مخور	خویش را از ره‌روان کمتر شمر
کی پرد بر آسمان پر مجاز	باز پر از شید سوی عقل تاز
عشق با دیو سیاهی باختی	خویشتن را عاشق حق ساختی
دو بدو بندند و پیش آرند تیز	عاشق و معشوق را در رستخیز
خون رز کو خون ما را خورده‌ای	تو چه خود را گیج و بی‌خود کرده‌ای
عارف بی‌خویشم و بهلول ده	رو که نشناسم ترا از من بجه
که طبق‌گر دور نبود از طبق	تو توهم می‌کنی از قرب حق
صد کرامت دارد و کار و کیا	این نمی‌بینی که قرب اولیا
موم در دستت چو آهن می‌بود	آهن از داوود مومی می‌شود
قرب وحی عشق دارند این کرام	قرب خلق و رزق بر جمله‌ست عام
می‌زند خورشید بر کهسار و زر	قرب بر انواع باشد ای پدر
که از آن آگه نباشد بید را	لیک قربی هست با زر شید را
آفتاب از هر دو کی دارد حجاب	شاخ خشک و تر قریب آفتاب
که ثمار پخته از وی می‌خوری	لیک کو آن قربت شاخ طری
غیر زوتر خشک گشتن گو بیاب	شاخ خشک از قربت آن آفتاب
که به عقل آید پشیمانی خورد	آنچنان مستی مباش ای بی‌خرد
عقلهای پخته حسرت می‌برند	بلک از آن مستان که چون می می‌خورند
گر از آن می شیرگیری شیر گیر	ای گرفته همچو گربه موش پیر
همچو مستان حقایق بر مپیچ	ای بخورده از خیالی جام هیچ
ای تو این سو نیستت زان سو گذار	می‌فتی این سو و آن سو مست‌وار
گه بدین سو گه بدان سو سر فشان	گر بدان سو راه یابی بعد از آن
چون نداری مرگ هرزه جان مکن	جمله این سویی از آن سو کپ مزن
شاید ار مخلوق را نشناسد او	آن خضرجان کز اجل نهراسد او
در دمی در خیک خود پرش کنی	کام از ذوق توهم خوش کنی
این چنین فربه تن عاقل مباد	پس به یک سوزن تهی گردی ز باد
کی کند چون آب بیند آن وفا	کوزه‌ها سازی ز برف اندر شتا
اندر آن خم کرد یک ساعت درنگ	آن شغالی رفت اندر خم رنگ
که منم طاووس علیین شده	پس بر آمد پوستش رنگین شده
آفتاب آن رنگها بر تافته	پشم رنگین رونق خوش یافته
خویشتن را بر شغالان عرضه کرد	دید خود را سبز و سرخ و فور و زرد
که ترا در سر نشاطی ملتویست	جمله گفتند ای شغالک حال چیست
این تکبر از کجا آورده‌ای	از نشاط از ما کرانه کرده‌ای
شید کردی یا شدی از خوش‌دلان	یک شغالی پیش او شد کای فلان
تا ز لاف این خلق را حسرت دهی	شید کردی تا به منبر بر جهی
پس ز شید آورده‌ای بی‌شرمیی	بس بکوشیدی ندیدی گرمیی
باز بی‌شرمی پناه هر دغاست	گرمی آن اولیا و انبیاست
که خوشیم و از درون بس ناخوشند	که التفات خلق سوی خود کشند
هر صباحی چرب کردی سبلتان	پوست دنبه یافت شخصی مستهان
لوت چربی خورده‌ام در انجمن	در میان منعمان رفتی که من
رمز یعنی سوی سبلت بنگرید	دست بر سبلت نهادی در نوید
وین نشان چرب و شیرین خوردنست	کین گواه صدق گفتار منست
که اباد الله کید الکاذبین	اشکمش گفتی جواب بی‌طنین
کان سبال چرب تو بر کنده باد	لاف تو ما را بر آتش بر نهاد
یک کریمی رحم افکندی به ما	گر نبودی لاف زشتت ای گدا
یک طبیبی داروی او ساختی	ور نمودی عیب و کژ کم باختی
ینفعن الصادقین صدقهم	گفت حق که کژ مجنبان گوش و دم
آنچ داری وا نما و فاستقم	گفت اندر کژ مخسپ ای محتلم
از نمایش وز دغل خود را مکش	ور نگویی عیب خود باری خمش
هست در ره سنگهای امتحان	گر تو نقدی یافتی مگشا دهان
امتحانها هست در احوال خویش	سنگهای امتحان را نیز پیش
یفتنون کل عام مرتین	گفت یزدان از ولادت تا بحین
هین به کمتر امتحان خود را مخر	امتحان در امتحانست ای پدر
ز امتحان آخرین گشته مهین	بلعم باعور و ابلیس لعین
معده‌اش نفرین سبلت می‌کند	او بدعوی میل دولت می‌کند
سوخت ما را ای خدا رسواش کن	کانچ پنهان می‌کند پیدایش کن
کز بهاری لافد ایشان در دیند	جمله اجزای تنش خصم ویند
شاخ رحمت را ز بن بر می‌کند	لاف وا داد کرمها می‌کند
وانگهان رحمت ببین و نوش کن	راستی پیش آر یا خاموش کن
دست پنهان در دعا اندر زده	آن شکم خصم سبال او شده
تا بجنبد سوی ما رحم کرام	کای خدا رسوا کن این لاف لئام
شورش حاجت بزد بیرون علم	مستجاب آمد دعای آن شکم
چون مرا خوانی اجابتها کنم	گفت حق گر فاسقی و اهل صنم
عاقبت برهاندت از دست غول	تو دعا را سخت گیر و می‌شخول
گربه آمد پوست آن دنبه ببرد	چون شکم خود را به حضرت در سپرد
کودک از ترس عتابش رنگ ریخت	از پس گربه دویدند او گریخت
آب روی مرد لافی را ببرد	آمد اندر انجمن آن طفل خرد
چرب می‌کردی لبان و سبلتان	گفت آن دنبه که هر صبحی بدان
بس دویدیم و نکرد آن جهد سود	گربه آمد ناگهانش در ربود
رحمهاشان باز جنبیدن گرفت	خنده آمد حاضران را از شگفت
تخم رحمت در زمینش کاشتند	دعوتش کردند و سیرش داشتند
بی تکبر راستی را شد غلام	او چو ذوق راستی دید از کرام
بر بناگوش ملامت‌گر بکفت	و آن شغال رنگ‌رنگ آمد نهفت
یک صنم چون من ندارد خود شمن	بنگر آخر در من و در رنگ من
مر مرا سجده کن از من سر مکش	چون گلستان گشته‌ام صد رنگ و خوش
فخر دنیا خوان مرا و رکن دین	کر و فر و آب و تاب و رنگ بین
لوح شرح کبریایی گشته‌ام	مظهر لطف خدایی گشته‌ام
کی شغالی را بود چندین جمال	ای شغالان هین مخوانیدم شغال
همچو پروانه به گرداگرد شمع	آن شغالان آمدند آنجا بجمع
گفت طاوس نر چون مشتری	پس چه خوانیمت بگو ای جوهری
جلوه‌ها دارند اندر گلستان	پس بگفتندش که طاوسان جان
بادیه نارفته چون کوبم منی	تو چنان جلوه کنی گفتا که نی
پس نه‌ای طاووس خواجه بوالعلا	بانگ طاووسان کنی گفتا که لا
کی رسی از رنگ و دعویها بدان	خلعت طاووس آید ز آسمان
برتر از عیسی پریده از خریش	همچو فرعونی مرصع کرده ریش
در خم مالی و جاهی در فتاد	او هم از نسل شغال ماده زاد
سجدهٔ افسوسیان را او بخورد	هر که دید آن جاه و مالش سجده کرد
از سجود و از تحیرهای خلق	گشت مستک آن گدای ژنده‌دلق
و آن قبول و سجدهٔ خلق اژدهاست	مال مار آمد که در وی زهرهاست
تو شغالی هیچ طاووسی مکن	های ای فرعون ناموسی مکن
عاجزی از جلوه و رسوا شوی	سوی طاووسان اگر پیدا شوی
پر جلوه بر سر و رویت زدند	موسی و هارون چو طاووسان بدند
سرنگون افتادی از بالاییت	زشتیت پیدا شد و رسواییت
نقش شیری رفت و پیدا گشت کلب	چون محک دیدی سیه گشتی چو قلب
پوستین شیر را بر خود مپوش	ای سگ‌گرگین زشت از حرص و جوش
نقش شیر و آنگه اخلاق سگان	غرهٔ شیرت بخواهد امتحان
یک نشانی سهل‌تر ز اهل نفاق	گفت یزدان مر نبی را در مساق
وا شناسی مر ورا در لحن و قول	گر منافق زفت باشد نغز و هول
امتحانی می‌کنی ای مشتری	چون سفالین کوزه‌ها را می‌خری
تا شناسی از طنین اشکسته را	می‌زنی دستی بر آن کوزه چرا
بانگ چاووشست پیشش می‌رود	بانگ اشکسته دگرگون می‌بود
همچو مصدر فعل تصریفش کند	بانگ می‌آید که تعریفش کند
یادم آمد قصهٔ هاروت زود	چون حدیث امتحان رویی نمود
خود چه گوییم از هزارانش یکی	پیش ازین زان گفته بودیم اندکی
تا کنون وا ماند از تعویقها	خواستم گفتن در آن تحقیقها
گفته آید شرح یک عضوی ز پیل	حملهٔ دیگر ز بسیارش قلیل
ای غلام و چاکران ما روت را	گوش کن هاروت را ماروت را
وز عجایبهای استدراج شاه	مست بودند از تماشای اله
تا چه مستیها کند معراج حق	این چنین مستیست ز استدراج حق
خوان انعامش چه‌ها داند گشود	دانهٔ دامش چنین مستی نمود
های هوی عاشقانه می‌زدند	مست بودند و رهیده از کمند
صرصرش چون کاه که را می‌ربود	یک کمین و امتحان در راه بود
کی بود سرمست را زینها خبر	امتحان می‌کردشان زیر و زبر
چاه و خندق پیش او خوش مسلکیست	خندق و میدان بپیش او یکیست
بر دود از بهر خوردی بی‌گزند	آن بز کوهی بر آن کوه بلند
بازیی دیگر ز حکم آسمان	تا علف چیند ببیند ناگهان
ماده بز بیند بر آن کوه دگر	بر کهی دیگر بر اندازد نظر
بر جهد سرمست زین که تا بدان	چشم او تاریک گردد در زمان
که دویدن گرد بالوعهٔ سرا	آنچنان نزدیک بنماید ورا
تا ز مستی میل جستن آیدش	آن هزاران گز دو گز بنمایدش
در میان هر دو کوه بی امان	چونک بجهد در فتد اندر میان
خود پناهش خون او را ریخته	او ز صیادان به که بگریخته
انتظار این قضای با شکوه	شسته صیادان میان آن دو کوه
ورنه چالاکست و چست و خصم‌بین	باشد اغلب صید این بز همچنین
دام پاگیرش یقین شهوت بود	رستم ارچه با سر و سبلت بود
مستی شهوت ببین اندر شتر	همچو من از مستی شهوت ببر
پیش مستی ملک دان مستهان	باز این مستی شهوت در جهان
او به شهوت التفاتی کی کند	مستی آن مستی این بشکند
خوش بود خوش چون درون دیده نور	آب شیرین تا نخوردی آب شور
بر کند جان را ز می وز ساقیان	قطره‌ای از باده‌های آسمان
وز جلالت روحهای پاک را	تا چه مستیها بود املاک را
خم بادهٔ این جهان بشکسته‌اند	که به بوی دل در آن می بسته‌اند
همچو کفاری نهفته در قبور	جز مگر آنها که نومیدند و دور
خارهای بی‌نهایت کشته‌اند	ناامید از هر دو عالم گشته‌اند
بر زمین باران بدادیمی چو میغ	پس ز مستیها بگفتند ای دریغ
عدل و انصاف و عبادات و وفا	گستریدیمی درین بی‌داد جا
پیش پاتان دام ناپیدا بسیست	این بگفتند و قضا می‌گفت بیست
هین مران کورانه اندر کربلا	هین مدو گستاخ در دشت بلا
می‌نیابد راه پای سالکان	که ز موی و استخوان هالکان
بس که تیغ قهر لاشی کرد شی	جملهٔ راه استخوان و موی و پی
بر زمین آهسته می‌رانند و هون	گفت حق که بندگان جفت عون
جز بوقفه و فکرت و پرهیزگار	پا برهنه چون رود در خارزار
بسته بود اندر حجاب جوششان	این قضا می‌گفت لیکن گوششان
جز مر آنها را که از خود رسته‌اند	چشمها و گوشها را بسته‌اند
جز محبت که نشاند خشم را	جز عنایت که گشاید چشم را
در جهان والله اعلم بالسداد	جهد بی توفیق خود کس را مباد
هرچه او می‌دوخت آن تفتیق بود	جهد فرعونی چو بی توفیق بود
وز معبر نیز و ساحر بی‌شمار	از منجم بود در حکمش هزار
که کند فرعون و ملکش را خراب	مقدم موسی نمودندش بخواب
چون بود دفع خیال و خواب شوم	با معبر گفت و با اهل نجوم
راه زادن را چو ره‌زن می‌زنیم	جمله گفتندش که تدبیری کنیم
رای این دیدند آن فرعونیان	تا رسید آن شب که مولد بود آن
سوی میدان بزم و تخت پادشاه	که برون آرند آن روز از پگاه
شاه می‌خواند شما را زان مکان	الصلا ای جمله اسرائیلیان
بر شما احسان کند بهر ثواب	تا شما را رو نماید بی نقاب
دیدن فرعون دستوری نبود	کان اسیران را بجز دوری نبود
بهر آن یاسه بخفتندی برو	گر فتادندی به ره در پیش او
در گه و بیگه لقای آن امیر	یاسه این بد که نبیند هیچ اسیر
تا ببیند رو به دیواری کند	بانگ چاووشان چو در ره بشنود
آنچ بتر بر سر او آن رود	ور ببیند روی او مجرم بود
چون حریصست آدمی فیما منع	بودشان حرص لقای ممتنع
کز شهانشه دیدن و جودست امید	ای اسیران سوی میدانگه روید
تشنگان بودند و بس مشتاق آن	چون شنیدند مژده اسرائیلیان
خویشتن را بهر جلوه ساختند	حیله را خوردند و آن سو تاختند
گفت می‌جویم کسی از مصریان	همچنان کاینجا مغول حیله‌دان
تا در آید آنک می‌باید بکف	مصریان را جمع آرید این طرف
هین در آ خواجه در آن گوشه نشین	هر که می‌آمد بگفتا نیست این
گردن ایشان بدین حیلت زدند	تا بدین شیوه همه جمع آمدند
داعی الله را نبردندی نیاز	شومی آنک سوی بانگ نماز
الحذر از مکر شیطان ای رشید	دعوت مکارشان اندر کشید
تا نگیرد بانگ محتالیت گوش	بانگ درویشان و محتاجان بنوش
در شکم‌خواران تو صاحب‌دل بجو	گر گدایان طامع‌اند و زشت‌خو
فخرها اندر میان ننگهاست	در تگ دریا گهر با سنگهاست
از پگه تا جانب میدان دوان	پس بجوشیدند اسرائیلیان
روی خود ننمودشان بس تازه‌رو	چون بحیلتشان به میدان برد او
هم عطا هم وعده‌ها کرد آن قباد	کرد دلداری و بخششها بداد
جمله در میدان بخسپید امشبان	بعد از آن گفت از برای جانتان
گر تو خواهی یک مه اینجا ساکنیم	پاسخش دادند که خدمت کنیم
کامشبان حملست و دورند از زنان	شه شبانگه باز آمد شادمان
هم به شهر آمد قرین صحبتش	خازنش عمران هم اندر خدمتش
هین مرو سوی زن و صحبت مجو	گفت ای عمران برین در خسپ تو
هیچ نندیشم بجز دلخواه تو	گفت خسپم هم برین درگاه تو
لیک مر فرعون را دل بود و جان	بود عمران هم ز اسرائیلیان
آنک خوف جان فرعون آن کند	کی گمان بردی که او عصیان کند
نیم‌شب آمد پی دیدنش جفت	شب برفت و او بر آن درگاه خفت
بر جهانیدش ز خواب اندر شبش	زن برو افتاد و بوسید آن لبش
بوسه باران کرده از لب بر لبش	گشت بیدار او و زن را دید خوش
گفت از شوق و قضای ایزدی	گفت عمران این زمان چون آمدی
بر نیامد با خود آن دم در نبرد	در کشیدش در کنار از مهر مرد
پس بگفت ای زن نه این کاریست خرد	جفت شد با او امانت را سپرد
آتشی از شاه و ملکش کین‌کشی	آهنی بر سنگ زد زاد آتشی
حق شه شطرنج و ما ماتیم مات	من چو ابرم تو زمین موسی نبات
آن مدان از ما مکن بر ما فسوس	مات و برد از شاه می‌دان ای عروس
هست شد این دم که گشتم جفت تو	آنچ این فرعون می‌ترسد ازو
تا نیاید بر من و تو صد حزن	وا مگردان هیچ ازینها دم مزن
چون علامتها رسید ای نازنین	عاقبت پیدا شود آثار این
می‌رسید از خلق و پر می‌شد هوا	در زمان از سوی میدان نعره‌ها
پابرهنه کین چه غلغلهاست هان	شاه از آن هیبت برون جست آن زمان
کز نهیبش می‌رمد جنی و دیو	از سوی میدان چه بانگست و غریو
قوم اسرائیلیانند از تو شاد	گفت عمران شاه ما را عمر باد
رقص می‌آرند و کفها می‌زنند	از عطای شاه شادی می‌کنند
وهم و اندیشه مرا پر کرد نیک	گفت باشد کین بود اما ولیک
از غم و اندوه تلخم پیر کرد	این صدا جان مرا تغییر کرد
جمله شب او همچو حامل وقت زه	پیش می‌آمد سپس می‌رفت شه
سخت از جا برده است این نعره‌ها	هر زمان می‌گفت ای عمران مرا
باز گوید اختلاط جفت را	زهره نه عمران مسکین را که تا
تا که شد استارهٔ موسی پدید	که زن عمران به عمران در خزید
نجم او بر چرخ گردد منتجم	هر پیمبر که در آید در رحم
کوری فرعون و مکر و چاره‌اش	بر فلک پیدا شد آن استاره‌اش
واقف آن غلغل و آن بانگ شو	روز شد گفتش که ای عمران برو
این چه غلغل بود شاهنشه نخفت	راند عمران جانب میدان و گفت
همچو اصحاب عزا بوسیده خاک	هر منجم سر برهنه جامه‌پاک
بد گرفته از فغان و سازشان	همچو اصحاب عزا آوازشان
خاک بر سر کرده خون‌پر دیدگان	ریش و مو بر کنده رو بدریدگان
بد نشانی می‌دهد منحوس سال	گفت خیرست این چه آشوبست و حال
کرد ما را دست تقدیرش اسیر	عذر آوردند و گفتند ای امیر
دشمن شه هست گشت و چیره شد	این همه کردیم و دولت تیره شد
کوری ما بر جبین آسمان	شب ستارهٔ آن پسر آمد عیان
ما ستاره‌بار گشتیم از بکا	زد ستارهٔ آن پیمبر بر سما
دست بر سر می‌بزد کاه الفراق	با دل خوش شاد عمران وز نفاق
رفت چون دیوانگان بی عقل و هش	کرد عمران خویش پر خشم و ترش
گفته‌های بس خشن بر جمع خواند	خویشتن را اعجمی کرد و براند
نردهای بازگونه باخت او	خویشتن را ترش و غمگین ساخت او
از خیانت وز طمع نشکیفتید	گفتشان شاه مرا بفریفتید
آب روی شاه ما را ریختید	سوی میدان شاه را انگیختید
شاه را ما فارغ آریم از غمان	دست بر سینه زدیت اندر ضمان
من بر آویزم شما را بی امان	شاه هم بشنید و گفت ای خاینان
مالها با دشمنان در باختم	خویش را در مضحکه انداختم
دور ماندند از ملاقات زنان	تا که امشب جمله اسرائیلیان
این بود یاری و افعال کرام	مال رفت و آب رو و کار خام
مملکتها را مسلم می‌خورید	سالها ادرار و خلعت می‌برید
طبل‌خوارانید و مکارید و شوم	رایتان این بود و فرهنگ و نجوم
بینی و گوش و لبانتان بر کنم	من شما را بر درم و آتش زنم
عیش رفته بر شما ناخوش کنم	من شما را هیزم آتش کنم
گر یکی کرت ز ما چربید دیو	سجده کردند و بگفتند ای خدیو
وهم حیران زانچ ماها کرده‌ایم	سالها دفع بلاها کرده‌ایم
نطفه‌اش جست و رحم اندر خزید	فوت شد از ما و حملش شد پدید
ما نگه داریم ای شاه و قباد	لیک استغفار این روز ولاد
تا نگردد فوت و نجهد این قضا	روز میلادش رصد بندیم ما
ای غلام رای تو افکار و هش	گر نداریم این نگه ما را بکش
تا نپرد تیر حکم خصم‌دوز	تا بنه مه می‌شمرد او روز روز
سرنگون آید ز خون خود خورد	بر قضا هر کو شبیخون آورد
شوره گردد سر ز مرگی بر زند	چون زمین با آسمان خصمی کند
سبلتان و ریش خود بر می‌کند	نقش با نقاش پنجه می‌زند
سوی میدان و منادی کرد سخت	بعد نه مه شه برون آورد تخت
جمله اسرائیلیان بیرون شوید	کای زنان با طفلکان میدان روید
خلعت و هر کس ازیشان زر کشید	آنچنانک پار مردان را رسید
تا بیابد هر یکی چیزی که خواست	هین زنان امسال اقبال شماست
کودکان را هم کلاه زر نهد	مر زنان را خلعت و صلت دهد
گنجها گیرید از شاه مکین	هر که او این ماه زاییدست هین
شادمان تا خیمهٔ شه آمدند	آن زنان با طفلکان بیرون شدند
سوی میدان غافل از دستان و قهر	هر زن نوزاده بیرون شد ز شهر
هرچه بود آن نر ز مادر بستدند	چون زنان جمله بدو گرد آمدند
تا نروید خصم و نفزاید خباط	سر بریدندش که اینست احتیاط
دامن اندر چید از آن آشوب و دود	خود زن عمران که موسی برده بود
بهر جاسوسی فرستاد آن دغا	آن زنان قابله در خانه‌ها
نامد او میدان که در وهم و شکیست	غمز کردندش که اینجا کودکیست
کودکی دارد ولیکن پرفنیست	اندرین کوچه یکی زیبا زنیست
در تنور انداخت از امر خدا	پس عوانان آمدند او طفل را
که ز اصل آن خلیلست این پسر	وحی آمد سوی زن زان با خبر
لا تکون النار حرا شاردا	عصمت یا نار کونی باردا
بر تن موسی نکرد آتش اثر	زن بوحی انداخت او را در شرر
باز غمازان کز آن واقف بدند	پس عوانان بی مراد آن سو شدند
پیش فرعون از برای دانگ چند	با عوانان ماجرا بر داشتند
نیک نیکو بنگرید اندر غرف	کای عوانان باز گردید آن طرف
روی در اومید دار و مو مکن	باز وحی آمد که در آبش فکن
من ترا با وی رسانم رو سپید	در فکن در نیلش و کن اعتماد
جمله می‌پیچید هم در ساق و پاش	این سخن پایان ندارد مکرهاش
موسی اندر صدر خانه در درون	صد هزاران طفل می‌کشت او برون
از حیل آن کورچشم دوربین	از جنون می‌کشت هر جا بد جنین
مکر شاهان جهان را خورده بود	اژدها بد مکر فرعون عنود
هم ورا هم مکر او را در کشید	لیک ازو فرعون‌تر آمد پدید
این بخورد آن را به توفیق خدا	اژدها بود و عصا شد اژدها
تا بیزدان که الیه المنتهی	دست شد بالای دست این تا کجا
جمله دریاها چو سیلی پیش آن	کان یکی دریاست بی غور و کران
پیش الا الله آنها جمله لاست	حیله‌ها و چاره‌ها گر اژدهاست
محو شد والله اعلم بالرشاد	چون رسید اینجا بیانم سر نهاد
لیک اژدرهات محبوس چهست	آنچ در فرعون بود اندر تو هست
تو بر آن فرعون بر خواهیش بست	ای دریغ این جمله احوال توست
ور ز دیگر آفسان بنمایدت	گر ز تو گویند وحشت زایدت
دور می‌اندازدت سخت این قرین	چه خرابت می‌کند نفس لعین
ورنه چون فرعون او شعله‌زنیست	آتشت را هیزم فرعون نیست
تا بری زین راز سرپوشیده بوی	یک حکایت بشنو از تاریخ‌گوی
تا بگیرد او به افسونهاش مار	مارگیری رفت سوی کوهسار
آنک جویندست یابنده بود	گر گران و گر شتابنده بود
که طلب در راه نیکو رهبرست	در طلب زن دایما تو هر دو دست
سوی او می‌غیژ و او را می‌طلب	لنگ و لوک و خفته‌شکل و بی‌ادب
بوی کردن گیر هر سو بوی شه	گه بگفت و گه بخاموشی و گه
جستن یوسف کنید از حد بیش	گفت آن یعقوب با اولاد خویش
هر طرف رانید شکل مستعد	هر حس خود را درین جستن بجد
همچو گم کرده پسر رو سو بسو	گفت از روح خدا لا تیاسوا
گوش را بر چار راه آن نهید	از ره حس دهان پرسان شوید
سوی آن سر کاشنای آن سرید	هر کجا بوی خوش آید بو برید
سوی اصل لطف ره یابی عسی	هر کجا لطفی ببینی از کسی
جزو را بگذار و بر کل دار طرف	این همه خوشها ز دریاییست ژرف
برگ بی برگی نشان طوبیست	جنگهای خلق بهر خوبیست
دام راحت دایما بی‌راحتیست	خشمهای خلق بهر آشتیست
هر گله از شکر آگه می‌کند	هر زدن بهر نوازش را بود
بوی بر از ضد تا ضد ای حکیم	بوی بر از جزو تا کل ای کریم
مارگیر از بهر یاری مار جست	جنگها می آشتی آرد درست
غم خورد بهر حریف بی‌غمی	بهر یاری مار جوید آدمی
گرد کوهستان و در ایام برف	او همی‌جستی یکی ماری شگرف
که دلش از شکل او شد پر ز بیم	اژدهایی مرده دید آنجا عظیم
مار می‌جست اژدهایی مرده دید	مارگیر اندر زمستان شدید
مار گیرد اینت نادانی خلق	مارگیر از بهر حیرانی خلق
کوه اندر مار حیران چون شود	آدمی کوهیست چون مفتون شود
از فزونی آمد و شد در کمی	خویشتن نشناخت مسکین آدمی
بود اطلس خویش بر دلقی بدوخت	خویشتن را آدمی ارزان فروخت
او چرا حیران شدست و ماردوست	صد هزاران مار و که حیران اوست
سوی بغداد آمد از بهر شگفت	مارگیر آن اژدها را بر گرفت
می‌کشیدش از پی دانگانه‌ای	اژدهایی چون ستون خانه‌ای
در شکارش من جگرها خورده‌ام	کاژدهای مرده‌ای آورده‌ام
زنده بود و او ندیدش نیک نیک	او همی مرده گمان بردش ولیک
زنده بود و شکل مرده می‌نمود	او ز سرماها و برف افسرده بود
جامد افسرده بود ای اوستاد	عالم افسردست و نام او جماد
تا ببینی جنبش جسم جهان	باش تا خورشید حشر آید عیان
عقل را از ساکنان اخبار شد	چون عصای موسی اینجا مار شد
خاکها را جملگی شاید شناخت	پارهٔ خاک ترا چون مرد ساخت
خامش اینجا و آن طرف گوینده‌اند	مرده زین سو اند و زان سو زنده‌اند
آن عصا گردد سوی ما اژدها	چون از آن سوشان فرستد سوی ما
جوهر آهن بکف مومی بود	کوهها هم لحن داودی کند
بحر با موسی سخن‌دانی شود	باد حمال سلیمانی شود
نار ابراهیم را نسرین شود	ماه با احمد اشارت‌بین شود
استن حنانه آید در رشد	خاک قارون را چو ماری در کشد
کوه یحیی را پیامی می‌کند	سنگ بر احمد سلامی می‌کند
با شما نامحرمان ما خامشیم	ما سمیعیم و بصیریم و خوشیم
محرم جان جمادان چون شوید	چون شما سوی جمادی می‌روید
غلغل اجزای عالم بشنوید	از جمادی عالم جانها روید
وسوسهٔ تاویلها نربایدت	فاش تسبیح جمادات آیدت
بهر بینش کرده‌ای تاویلها	چون ندارد جان تو قندیلها
دعوی دیدن خیال غی بود	که غرض تسبیح ظاهر کی بود
وقت عبرت می‌کند تسبیح‌خوان	بلک مر بیننده را دیدار آن
آن دلالت همچو گفتن می‌بود	پس چو از تسبیح یادت می‌دهد
و آن آنکس کو ندارد نور حال	این بود تاویل اهل اعتزال
باشد از تصویر غیبی اعجمی	چون ز حس بیرون نیامد آدمی
می‌کشید آن مار را با صد زحیر	این سخن پایان ندارد مارگیر
تا نهد هنگامه‌ای بر چارسو	تا به بغداد آمد آن هنگامه‌جو
غلغله در شهر بغداد اوفتاد	بر لب شط مرد هنگامه نهاد
بوالعجب نادر شکاری کرده است	مارگیری اژدها آورده است
صید او گشته چو او از ابلهیش	جمع آمد صد هزاران خام‌ریش
تا که جمع آیند خلق منتشر	منتظر ایشان و هم او منتظر
کدیه و توزیع نیکوتر رود	مردم هنگامه افزون‌تر شود
حلقه کرده پشت پا بر پشت پا	جمع آمد صد هزاران ژاژخا
رفته درهم چون قیامت خاص و عام	مرد را از زن خبر نه ز ازدحام
می‌کشیدند اهل هنگامه گلو	چون همی حراقه جنبانید او
زیر صد گونه پلاس و پرده بود	و اژدها کز زمهریر افسرده بود
احتیاطی کرده بودش آن حفیظ	بسته بودش با رسنهای غلیظ
تافت بر آن مار خورشید عراق	در درنگ انتظار و اتفاق
رفت از اعضای او اخلاط سرد	آفتاب گرم‌سیرش گرم کرد
اژدها بر خویش جنبیدن گرفت	مرده بود و زنده گشت او از شگفت
گشتشان آن یک تحیر صد هزار	خلق را از جنبش آن مرده مار
جملگان از جنبشش بگریختند	با تحیر نعره‌ها انگیختند
هر طرف می‌رفت چاقاچاق بند	می‌سکست او بند و زان بانگ بلند
اژدهایی زشت غران همچو شیر	بندها بسکست و بیرون شد ز زیر
از فتاده و کشتگان صد پشته شد	در هزیمت بس خلایق کشته شد
که چه آوردم من از کهسار و دشت	مارگیر از ترس بر جا خشک گشت
رفت نادان سوی عزرائیل خویش	گرگ را بیدار کرد آن کور میش
سهل باشد خون‌خوری حجاج را	اژدها یک لقمه کرد آن گیج را
استخوان خورده را در هم شکست	خویش را بر استنی پیچید و بست
از غم و بی آلتی افسرده است	نفست اژدرهاست او کی مرده است
که بامر او همی‌رفت آب جو	گر بیابد آلت فرعون او
راه صد موسی و صد هارون زند	آنگه او بنیاد فرعونی کند
پشه‌ای گردد ز جاه و مال صقر	کرمکست آن اژدها از دست فقر
هین مکش او را به خورشید عراق	اژدها را دار در برف فراق
لقمهٔ اویی چو او یابد نجات	تا فسرده می‌بود آن اژدهات
رحم کم کن نیست او ز اهل صلات	مات کن او را و آمن شو ز مات
آن خفاش مردریگت پر زند	کان تف خورشید شهوت بر زند
مردوار الله یجزیک الوصال	می‌کشانش در جهاد و در قتال
در هوای گرم خوش شد آن مرید	چونک آن مرد اژدها را آورید
بیست همچندان که ما گفتیم نیز	لاجرم آن فتنه‌ها کرد ای عزیز
بسته داری در وقار و در وفا	تو طمع داری که او را بی جفا
موسیی باید که اژدرها کشد	هر خسی را این تمنی کی رسد
در هزیمت کشته شد از رای او	صدهزاران خلق ز اژدرهای او
خلق را کشتی و افکندی تو بیم	گفت فرعونش چرا تو ای کلیم
در هزیمت کشته شد مردم ز زلق	در هزیمت از تو افتادند خلق
کین تو در سینه مرد و زن گرفت	لاجرم مردم ترا دشمن گرفت
از خلافت مردمان را نیست بد	خلق را می‌خواندی بر عکس شد
در مکافات تو دیگی می‌پزم	من هم از شرت اگر پس می‌خزم
یا بجز فی پس‌روی گردد ترا	دل ازین بر کن که بفریبی مرا
در دل خلقان هراس انداختی	تو بدان غره مشو کش ساختی
خوار گردی ضحکهٔ غوغا شوی	صد چنین آری و هم رسوا شوی
عاقبت در مصر ما رسوا شدند	همچو تو سالوس بسیاران بدند
گر بریزد خونم امرش باک نیست	گفت با امر حقم اشراک نیست
این طرف رسوا و پیش حق شریف	راضیم من شاکرم من ای حریف
پیش حق محبوب و مطلوب و پسند	پیش خلقان خوار و زار و ریش‌خند
از سیه‌رویان کند فردا ترا	از سخن می‌گویم این ورنه خدا
ز آدم و ابلیس بر می‌خوان نشانش	عزت آن اوست و آن بندگانش
هین دهان بربند و برگردان ورق	شرح حق پایان ندارد همچو حق
دفتر و دیوان حکم این دم مراست	گفت فرعونش ورق درحکم ماست
از همه عاقلتری تو ای فلان	مر مرا بخریده‌اند اهل جهان
خویشتن کم بین به خود غره مشو	موسیا خود را خریدی هین برو
تا که جهل تو نمایم شهر را	جمع آرم ساحران دهر را
مهلتم ده تا چهل روز تموز	این نخواهد شد بروزی و دو روز
بنده‌ام امهال تو مامور نیست	گفت موسی این مرا دستور نیست
بنده فرمانم بدانم کار نیست	گر تو چیری و مرا خود یار نیست
من چه کارهٔ نصرتم من بنده‌ام	می‌زنم با تو بجد تا زنده‌ام
او کند هر خصم از خصمی جدا	می‌زنم تا در رسد حکم خدا
عشوه‌ها کم ده تو کم پیمای باد	گفت نه نه مهلتم باید نهاد
مهلتش ده متسع مهراس از آن	حق تعالی وحی کردش در زمان
تا سگالد مکرها او نوع نوع	این چهل روزش بده مهلت بطوع
تیز رو گو پیش ره بگرفته‌ام	تا بکوشد او که نی من خفته‌ام
و آنچ افزایند من بر کم زنم	حیله‌هاشان را همه برهم زنم
نوش و خوش گیرند و من ناخوش کنم	آب را آرند من آتش کنم
آنک اندر وهم نارند آن کنم	مهر پیوندند و من ویران کنم
گو سپه گرد آر و صد حیلت بساز	تو مترس و مهلتش ده دم‌دراز
من بجای خود شدم رستی ز ما	گفت امر آمد برو مهلت ترا
چون سگ صیاد دانا و محب	او همی‌شد و اژدها اندر عقب
سنگ را می‌کرد ریگ او زیر سم	چون سگ صیاد جنبان کرده دم
خرد می‌خایید آهن را پدید	سنگ و آهن را بدم در می‌کشید
که هزیمت می‌شد از وی روم و گرج	در هوا می‌کرد خود بالای برج
قطره‌ای بر هر که زد می‌شد جذام	کفک می‌انداخت چون اشتر ز کام
جان شیران سیه می‌شد ز دست	ژغژغ دندان او دل می‌شکست
شدق او بگرفت باز او شد عصا	چون به قوم خود رسید آن مجتبی
پیش ما خورشید و پیش خصم شب	تکیه بر وی کرد و می‌گفت ای عجب
عالمی پر آفتاب چاشتگاه	ای عجب چون می‌نبیند این سپاه
خیره‌ام در چشم‌بندی خدا	چشم باز و گوش باز و این ذکا
از بهاری خار ایشان من سمن	من ازیشان خیره ایشان هم ز من
سنگ شد آبش به پیش این فریق	پیششان بردم بسی جام رحیق
هر گلی چون خار گشت و نوش نیش	دسته گل بستم و بردم به پیش
چونک با خویش‌اند پیدا کی شود	آن نصیب جان بی‌خویشان بود
تا به بیداری ببیند خوابها	خفتهٔ بیدار باید پیش ما
تا نخسپد فکرتش بستست حلق	دشمن این خواب خوش شد فکر خلق
خورده حیرت فکر را و ذکر را	حیرتی باید که روبد فکر را
او بمعنی پس بصورت پیشتر	هر که کاملتر بود او در هنر
که گله وا گردد و خانه رود	راجعون گفت و رجوع این سان بود
پس فتد آن بز که پیش آهنگ بود	چونک واگردید گله از ورود
اضحک الرجعی وجوه العابسین	پیش افتد آن بز لنگ پسین
فخر را دادند و بخریدند ننگ	از گزافه کی شدند این قوم لنگ
از حرج راهیست پنهان تا فرج	پا شکسته می‌روند این قوم حج
زانک این دانش نداند آن طریق	دل ز دانشها بشستند این فریق
زانک هر فرعی به اصلش رهبرست	دانشی باید که اصلش زان سرست
تا لدن علم لدنی می‌برد	هر پری بر عرض دریا کی پرد
کش بباید سینه را زان پاک کرد	پس چرا علمی بیاموزی به مرد
وقت وا گشتن تو پیش آهنگ باش	پس مجو پیشی ازین سر لنگ باش
بر شجر سابق بود میوهٔ طریف	آخرون السابقون باش ای ظریف
اولست او زانک او مقصود بود	گرچه میوه آخر آید در وجود
تا بگیرد دست تو علمتنا	چون ملایک گوی لا علم لنا
همچو احمد پری از نور حجی	گر درین مکتب ندانی تو هجا
گم نه‌ای الله اعلم بالعباد	گر نباشی نامدار اندر بلاد
از برای حفظ گنجینهٔ زریست	اندر آن ویران که آن معروف نیست
زین قبل آمد فرج در زیر رنج	موضع معروف کی بنهند گنج
بسکلد اشکال را استور نیک	خاطر آرد بس شکال اینجا ولیک
هر خیالی را بروبد نور روز	هست عشقش آتشی اشکال‌سوز
کین سؤال آمد از آن سو مر ترا	هم از آن سو جو جواب ای مرتضا
تاب لا شرقی و لا غرب از مهیست	گوشهٔ بی گوشهٔ دل شه‌رهیست
ای که معنی چه می‌جویی صدا	تو ازین سو و از آن سو چون گدا
می‌شوی در ذکر یا ربی دوتو	هم از آن سو جو که وقت درد تو
چونک دردت رفت چونی اعجمی	وقت درد و مرگ آن سو می‌نمی
چونک محنت رفت گویی راه کو	وقت محنت گشته‌ای الله گو
هر که بشناسد بود دایم بر آن	این از آن آمد که حق را بی گمان
گاه پوشیدست و گه بدریده جیب	وانک در عقل و گمان هستش حجاب
عقل کلی آمن از ریب المنون	عقل جزوی گاه چیره گه نگون
رو به خواری نه بخارا ای پسر	عقل بفروش و هنر حیرت بخر
کز حکایت ما حکایت گشته‌ایم	ما چه خود را در سخن آغشته‌ایم
تا تقلب یابم اندر ساجدین	من عدم و افسانه گردم در حنین
وصف حالست و حضور یار غار	این حکایت نیست پیش مرد کار
حرف قرآن را بد آثار نفاق	آن اساطیر اولین که گفت عاق
ماضی و مستقبل و حال از کجاست	لامکانی که درو نور خداست
هر دو یک چیزند پنداری که دوست	ماضی و مستقبلش نسبت به تست
بام زیر زید و بر عمرو آن زبر	یک تنی او را پدر ما را پسر
سقف سوی خویش یک چیزست بس	نسبت زیر و زبر شد زان دو کس
قاصر از معنی نو حرف کهن	نیست مثل آن مثالست این سخن
بی لب و ساحل بدست این بحر قند	چون لب جو نیست مشکا لب ببند
اهل رای و مشورت را پیش خواند	چونک موسی بازگشت و او بماند
جمع آردشان شه و صراف مصر	آنچنان دیدند کز اطراف مصر
هر نواحی بهر جمع جادوان	او بسی مردم فرستاد آن زمان
کرد پران سوی او ده پیک کار	هر طرف که ساحری بد نامدار
سحر ایشان در دل مه مستمر	دو جوان بودند ساحر مشتهر
در سفرها رفته بر خمی سوار	شیر دوشیده ز مه فاش آشکار
آن بپیموده فروشیده شتاب	شکل کرباسی نموده ماهتاب
دست از حسرت به رخها بر زده	سیم برده مشتری آگه شده
بوده منشی و نبوده چون روی	صد هزاران همچنین در جادوی
کز شما شاهست اکنون چاره‌خواه	چون بدیشان آمد آن پیغام شاه
بر شه و بر قصر او موکب زدند	از پی آنک دو درویش آمدند
که همی‌گردد به امرش اژدها	نیست با ایشان بغیر یک عصا
زین دو کس جمله به افغان آمدند	شاه و لشکر جمله بیچاره شدند
تا بود که زین دو ساحر جان بری	چاره‌ای می‌باید اندر ساحری
ترس و مهری در دل هر دو فتاد	آن دو ساحر را چو این پیغام داد
سر به زانو بر نهادند از شگفت	عرق جنسیت چو جنبیدن گرفت
حل مشکل را دو زانو جادوست	چون دبیرستان صوفی زانوست
گور بابا کو تو ما را ره نما	بعد از آن گفتند ای مادر بیا
پس سه‌روزه داشتند از بهر شاه	بردشان بر گور او بنمود راه
شاه پیغامی فرستاد از وجا	بعد از آن گفتند ای بابا به ما
آب رویش پیش لشکر برده‌اند	که دو مرد او را به تنگ آورده‌اند
جز عصا و در عصا شور و شری	نیست با ایشان سلاح و لشکری
گرچه در صورت به خاکی خفته‌ای	تو جهان راستان در رفته‌ای
ور خدایی باشد ای جان پدر	آن اگر سحرست ما را ده خبر
خویشتن بر کیمیایی بر زنیم	هم خبر ده تا که ما سجده کنیم
راندگانیم و کرم ما را کشید	ناامیدانیم و اومیدی رسید
نیست ممکن ظاهر این را دم زدن	گفتشان در خواب کای اولاد من
لیک راز از پیش چشمم دور نیست	فاش و مطلق گفتنم دستور نیست
تا شود پیدا شما را این خفا	لیک بنمایم نشانی با شما
از مقام خفتنش آگه شوید	نور چشمانم چو آنجا گه روید
آن عصا را قصد کن بگذار بیم	آن زمان که خفته باشد آن حکیم
چارهٔ ساحر بر تو حاضرست	گر بدزدی و توانی ساحرست
او رسول ذوالجلال و مهتدیست	ور نتانی هان و هان آن ایزدیست
سرنگون آید خدا آنگاه حرب	گر جهان فرعون گیرد شرق و غرب
بر نویس الله اعلم بالصواب	این نشان راست دادم جان باب
سحر و مکرش را نباشد رهبری	جان بابا چون بخسپد ساحری
چونک خفت آن جهد او ساکن شود	چونک چوپان خفت گرگ آمن شود
گرگ را آنجا امید و ره کجاست	لیک حیوانی که چوپانش خداست
جادوی خواندن مر آن حق را خطاست	جادوی که حق کند حقست و راست
گر بمیرد نیز حقش رافعست	جان بابا این نشان قاطعست
گر بمیری تو نمیرد این سبق	مصطفی را وعده کرد الطاف حق
بیش و کم‌کن را ز قرآن مانعم	من کتاب و معجزه‌ت را رافعم
طاعنان را از حدیثت رافضم	من ترا اندر دو عالم حافظم
تو به از من حافظی دیگر مجو	کس نتاند بیش و کم کردن درو
نام تو بر زر و بر نقره زنم	رونقت را روز روز افزون کنم
در محبت قهر من شد قهر تو	منبر و محراب سازم بهر تو
چون نماز آرند پنهان می‌شوند	نام تو از ترس پنهان می‌گوند
دینت پنهان می‌شود زیر زمین	از هراس وترس کفار لعین
کور گردانم دو چشم عاق را	من مناره پر کنم آفاق را
دین تو گیرد ز ماهی تا به ماه	چاکرانت شهرها گیرند و جاه
تو مترس از نسخ دین ای مصطفی	تا قیامت باقیش داریم ما
صادقی هم‌خرقهٔ موسیستی	ای رسول ما تو جادو نیستی
کفرها را در کشد چون اژدها	هست قرآن مر تو را همچون عصا
چون عصایش دان تو آنچ گفته‌ای	تو اگر در زیر خاکی خفته‌ای
تو بخسپ ای شه مبارک خفتنی	قاصدان را بر عصایش دست نی
بهر پیکار تو زه کرده کمان	تن بخفته نور تو بر آسمان
قوس نورت تیردوزش می‌کند	فلسفی و آنچ پوزش می‌کند
او بخفت و بخت و اقبالش نخفت	آنچنان کرد و از آن افزون که گفت
کار او بی رونق و بی‌تاب شد	جان بابا چونک ساحر خواب شد
تا بمصر از بهر آن پیگار زفت	هر دو بوسیدند گورش را و تفت
طالب موسی و خانهٔ او شدند	چون به مصر از بهر آن کار آمدند
موسی اندر زیر نخلی خفته بود	اتفاق افتاد کان روز ورود
که برو آن سوی نخلستان بجو	پس نشان دادندشان مردم بدو
خفته‌ای که بود بیدار جهان	چون بیامد دید در خرمابنان
عرش و فرشش جمله در زیر نظر	بهر نازش بسته او دو چشم سر
خود چه بیند دید اهل آب و گل	ای بسا بیدارچشم و خفته‌دل
گر بخسپد بر گشاید صد بصر	آنک دل بیدار دارد چشم سر
طالب دل باش و در پیکار باش	گر تو اهل دل نه‌ای بیدار باش
نیست غایب ناظرت از هفت و شش	ور دلت بیدار شد می‌خسپ خوش
لیک کی خسپد دلم اندر وسن	گفت پیغامبر که خسپد چشم من
جان فدای خفتگان دل‌بصیر	شاه بیدارست حارس خفته گیر
در نگنجد در هزاران مثنوی	وصف بیداری دل ای معنوی
بهر دزدی عصا کردند ساز	چون بدیدندش که خفتست او دراز
کز پسش باید شدن وانگه ربود	ساحران قصد عصا کردند زود
اندر آمد آن عصا در اهتزاز	اندکی چون پیشتر کردند ساز
کان دو بر جا خشک گشتند از وجا	آنچنان بر خود بلرزید آن عصا
هر دوان بگریختند و روی‌زرد	بعد از آن شد اژدها و حمله کرد
غلط غلطان منهزم در هر نشیب	رو در افتادن گرفتند از نهیب
زانک می‌دیدند حد ساحران	پس یقینشان شد که هست از آسمان
کارشان تا نزع و جان کندن رسید	بعد از آن اطلاق و تبشان شد پدید
سوی موسی از برای عذر آن	پس فرستادند مردی در زمان
امتحان تو اگر نبود حسد	کامتحان کردیم و ما را کی رسد
ای تو خاص الخاص درگاه اله	مجرم شاهیم ما را عفو خواه
پیش موسی بر زمین سر می‌زدند	عفو کرد و در زمان نیکو شدند
گشت بر دوزخ تن و جانتان حرام	گفت موسی عفو کردم ای کرام
اعجمی سازید خود را ز اعتذار	من شما را خود ندیدم ای دو یار
در نبرد آیید بهر پادشا	همچنان بیگانه‌شکل و آشنا
انتظار وقت و فرصت می‌بدند	پس زمین را بوسه دادند و شدند
دادشان تشریفهای بس گران	تا بفرعون آمدند آن ساحران
بندگان و اسپان و نقد و جنس و زاد	وعده‌هاشان کرد و پیشین هم بداد
گر فزون آیید اندر امتحان	بعد از آن می‌گفت هین ای سابقان
که بدرد پردهٔ جود و سخا	برفشانم بر شما چندان عطا
غالب آییم و شود کارش تباه	پس بگفتندش به اقبال تو شاه
کس ندارد پای ما اندر جهان	ما درین فن صفدریم و پهلوان
کین حکایتهاست که پیشین بدست	ذکر موسی بند خاطرها شدست
نور موسی نقد تست ای مرد نیک	ذکر موسی بهر روپوشست لیک
باید این دو خصم را در خویش جست	موسی و فرعون در هستی تست
نور دیگر نیست دیگر شد سراج	تا قیامت هست از موسی نتاج
لیک نورش نیست دیگر زان سرست	این سفال و این پلیته دیگرست
زانک از شیشه‌ست اعداد دوی	گر نظر در شیشه داری گم شوی
از دوی واعداد جسم منتهی	ور نظر بر نور داری وا رهی
اختلاف مؤمن و گبر و جهود	از نظرگاهست ای مغز وجود
عرضه را آورده بودندش هنود	پیل اندر خانهٔ تاریک بود
اندر آن ظلمت همی‌شد هر کسی	از برای دیدنش مردم بسی
اندر آن تاریکیش کف می‌بسود	دیدنش با چشم چون ممکن نبود
گفت همچون ناودانست این نهاد	آن یکی را کف به خرطوم اوفتاد
آن برو چون بادبیزن شد پدید	آن یکی را دست بر گوشش رسید
گفت شکل پیل دیدم چون عمود	آن یکی را کف چو بر پایش بسود
گفت خود این پیل چون تختی بدست	آن یکی بر پشت او بنهاد دست
فهم آن می‌کرد هر جا می‌شنید	همچنین هر یک به جزوی که رسید
آن یکی دالش لقب داد این الف	از نظرگه گفتشان شد مختلف
اختلاف از گفتشان بیرون شدی	در کف هر کس اگر شمعی بدی
نیست کف را بر همهٔ او دست‌رس	چشم حس همچون کف دستست و بس
کف بهل وز دیدهٔ دریا نگر	چشم دریا دیگرست و کف دگر
کف همی‌بینی و دریا نه عجب	جنبش کفها ز دریا روز و شب
تیره‌چشمیم و در آب روشنیم	ما چو کشتیها بهم بر می‌زنیم
آب را دیدی نگر در آب آب	ای تو در کشتی تن رفته به خواب
روح را روحیست کو می‌خواندش	آب را آبیست کو می‌راندش
کشت موجودات را می‌داد آب	موسی و عیسی کجا بد کآفتاب
که خدا افکند این زه در کمان	آدم و حوا کجا بد آن زمان
آن سخن که نیست ناقص آن سرست	این سخن هم ناقص است و ابترست
ور نگوید هیچ از آن ای وای تو	گر بگوید زان بلغزد پای تو
بر همان صورت بچفسی ای فتی	ور بگوید در مثال صورتی
سر بجنبانی ببادی بی‌یقین	بسته‌پایی چون گیا اندر زمین
یا مگر پا را ازین گل بر کنی	لیک پایت نیست تا نقلی کنی
این حیاتت را روش بس مشکلست	چون کنی پا را حیاتت زین گلست
پس شوی مستغنی از گل می‌روی	چون حیات از حق بگیری ای روی
لوت‌خواره شد مرورا می‌هلد	شیر خواره چون ز دایه بسکلد
جو فطام خویش از قوت القلوب	بستهٔ شیر زمینی چون حبوب
ای تو نور بی‌حجب را ناپذیر	حرف حکمت خور که شد نور ستیر
تا ببینی بی‌حجب مستور را	تا پذیرا گردی ای جان نور را
بلک بی گردون سفر بی‌چون کنی	چون ستاره سیر بر گردون کنی
هین بگو چون آمدی مست آمدی	آنچنان کز نیست در هست آمدی
لیک رمزی بر تو بر خواهیم خواند	راههای آمدن یادت نماند
گوش را بر بند وانگه گوش دار	هوش را بگذار وانگه هوش‌دار
در بهاری تو ندیدستی تموز	نه نگویم زانک خامی تو هنوز
ما برو چون میوه‌های نیم‌خام	این جهان همچون درختست ای کرام
زانک در خامی نشاید کاخ را	سخت گیرد خامها مر شاخ را
سست گیرد شاخها را بعد از آن	چون بپخت و گشت شیرین لب‌گزان
سرد شد بر آدمی ملک جهان	چون از آن اقبال شیرین شد دهان
تا جنینی کار خون‌آشامی است	سخت‌گیری و تعصب خامی است
با تو روح القدس گوید بی منش	چیز دیگر ماند اما گفتنش
نه من ونه غیرمن ای هم تو من	نه تو گویی هم بگوش خویشتن
تو ز پیش خود به پیش خود شوی	همچو آن وقتی که خواب اندر روی
با تو اندر خواب گفتست آن نهان	بشنوی از خویش و پنداری فلان
بلک گردونی ودریای عمیق	تو یکی تو نیستی ای خوش رفیق
قلزمست وغرقه گاه صد توست	آن تو زفتت که آن نهصدتوست
دم مزن والله اعلم بالصواب	خود چه جای حد بیداریست و خواب
آنچ نامد در زبان و در بیان	دم مزن تا بشنوی از دم ز نان
آنچ نامد درکتاب و در خطاب	دم مزن تا بشنوی زان آفتاب
آشنا بگذار در کشتی نوح	دم مزن تا دم زند بهر تو روح
که نخواهم کشتی نوح عدو	همچو کنعان کشنا می‌کرد او
تا نگردی غرق طوفان ای مهین	هی بیا در کشتی بابا نشین
من بجز شمع تو شمع افروختم	گفت نه من آشنا آموختم
دست و پا و آشنا امروز لاست	هین مکن کین موج طوفان بلاست
جز که شمع حق نمی‌پاید خمش	باد قهرست و بلای شمع کش
عاصمست آن که مرا از هر گزند	گفت نه رفتم برآن کوه بلند
جز حبیب خویش را ندهد امان	هین مکن که کوه کاهست این زمان
که طمع کردی که من زین دوده‌ام	گفت من کی پند تو بشنوده‌ام
من بری‌ام از تو در هر دو سرا	خوش نیامد گفت تو هرگز مرا
مر خدا را خویش وانباز نیست	هین مکن بابا که روز ناز نیست
اندرین درگاه گیرا ناز کیست	تا کنون کردی واین دم نازکیست
نه پدر دارد نه فرزند و نه عم	لم یلد لم یولدست او از قدم
ناز بابایان کجا خواهد شنید	ناز فرزندان کجا خواهد کشید
نیستم والد جوانا کم گراز	نیستم مولود پیراکم بناز
ناز را بگذار اینجا ای ستی	نیستم شوهر نیم من شهوتی
اندرین حضرت ندارد اعتبار	جز خضوع و بندگی و اضطرار
باز می‌گویی بجهل آشفته‌ای	گفت بابا سالها این گفته‌ای
تا جواب سرد بشنودی بسی	چند ازینها گفته‌ای با هرکسی
خاصه اکنون که شدم دانا و زفت	این دم سرد تو در گوشم نرفت
بشنوی یکبار تو پند پدر	گفت بابا چه زیان دارد اگر
همچنان می‌گفت او دفع عنیف	همچنین می‌گفت او پند لطیف
نه دمی در گوش آن ادبیر شد	نه پدر از نصح کنعان سیر شد
بر سر کنعان زد وشد ریز ریز	اندرین گفتن بدند و موج تیز
مر مرا خر مرد و سیلت برد بار	نوح گفت ای پادشاه بردبار
که بیابد اهلت از طوفان رها	وعده کردی مر مرا تو بارها
پس چرا بربود سیل از من گلیم	دل نهادم بر امیدت من سلیم
خود ندیدی تو سپیدی او کبود	گفت او از اهل و خویشانت نبود
نیست دندان بر کنش ای اوستاد	چونک دندان تو کرمش در فتاد
گرچه بود آن تو شو بیزار ازو	تا که باقی تن نگردد زار ازو
غیر نبود آنک او شد مات تو	گفت بیزارم ز غیر ذات تو
بیست چندانم که با باران چمن	تو همی دانی که چونم با تو من
مغتذی بی واسطه و بی حایلی	زنده از تو شاد از تو عایلی
بلک بی چون و چگونه و اعتلال	متصل نه منفصل نه ای کمال
زنده‌ایم از لطفت ای نیکو صفات	ماهیانیم و تو دریای حیات
نی به معلولی قرین چون علتی	تو نگنجی در کنار فکرتی
تو مخاطب بوده‌ای در ماجرا	پیش ازین طوفان و بعد این مرا
ای سخن‌بخش نو و آن کهن	با تو می‌گفتم نه با ایشان سخن
گاه با اطلال و گاهی با دمن	نه که عاشق روز و شب گوید سخن
او کرا می‌گوید آن مدحت کرا	روی با اطلال کرده ظاهرا
واسطهٔ اطلال را بر داشتی	شکر طوفان را کنون بگماشتی
نه ندایی نه صدایی می‌زدند	زانک اطلال لئیم و بد بدند
کز صدا چون کوه واگوید جواب	من چنان اطلال خواهم در خطاب
عاشقم برنام جان آرام تو	تا مثنا بشنوم من نام تو
تا مثنا بشنود نام ترا	هرنبی زان دوست دارد کوه را
موش را شاید نه ما را در مناخ	آن که پست مثال سنگ لاخ
بی صدا ماند دم گفتار من	من بگویم او نگردد یار من
نیست همدم با قدم یارش کنی	با زمین آن به که هموارش کنی
حشر گردانم بر آرم از ثری	گفت ای نوح ار تو خواهی جمله را
لیکت از احوال آگه می‌کنم	بهر کنعانی دل تو نشکنم
هم کنی غرقه اگر باید ترا	گفت نه نه راضیم که تو مرا
حکم تو جانست چون جان می‌کشم	هر زمانم غرقه می‌کن من خوشم
او بهانه باشد و تو منظرم	ننگرم کس را وگر هم بنگرم
عاشق مصنوع کی باشم چو گبر	عاشق صنع توم در شکر و صبر
عاشق مصنوع او کافر بود	عاشق صنع خدا با فر بود
زانک عاشق بود او بر ماجرا	دی سؤالی کرد سایل مر مرا
این پیمبر گفت و گفت اوست مهر	گفت نکتهٔ الرضا بالکفر کفر
مر مسلمان را رضا باید رضا	باز فرمود او که اندر هر قضا
گر بدین راضی شوم باشد شقاق	نه قضای حق بود کفر و نفاق
پس چه چاره باشدم اندر میان	ور نیم راضی بود آن هم زیان
هست آثار قضا این کفر راست	گفتمش این کفر مقضی نه قضاست
تا شکالت دفع گردد در زمان	پس قضا را خواجه از مقضی بدان
نه ازین رو که نزاع و خبث ماست	راضیم در کفر زان رو که قضاست
حق را کافر مخوان اینجا مه‌ایست	کفر از روی قضا خود کفر نیست
هر دو کی یک باشد آخر حلم و خلم	کفر جهلست و قضای کفر علم
بلک از وی زشت را بنمودنیست	زشتی خط زشتی نقاش نیست
هم تواند زشت کردن هم نکو	قوت نقاش باشد آنک او
تا سؤال و تا جواب آید دراز	گر کشانم بحث این را من بساز
نقش خدمت نقش دیگر می‌شود	ذوق نکتهٔ عشق از من می‌رود
پیش یک آیینه دار مستطاب	آن یکی مرد دومو آمد شتاب
که عروس نو گزیدم ای فتی	گفت از ریشم سپیدی کن جدا
گفت تو بگزین مرا کاری فتاد	ریش او ببرید و کل پیشش نهاد
که سر اینها ندارد درد دین	این سؤال وآن جوابست آن گزین
حمله کرد او هم برای کید را	آن یکی زد سیلیی مر زید را
پس جوابم گوی وانگه می‌زنم	گفت سیلی‌زن سالت می‌کنم
یک سؤالی دارم اینجا در وفاق	بر قفای تو زدم آمد طراق
از قفاگاه تو ای فخر کیا	این طراق از دست من بودست یا
که درین فکر و تفکر بیستم	گفت از درد این فراغت نیستم
نیست صاحب‌درد را این فکر هین	تو که بی‌دردی همی اندیش این
گرچه شوقی بود جانشان را بسی	در صحابه کم بدی حافظ کسی
پوستها شد بس رقیق و واکفید	زانک چون مغزش در آگند و رسید
مغز چون آگندشان شد پوست کم	قشر جوز و فستق و بادام هم
زانک عاشق را بسوزد دوستش	مغز علم افزود کم شد پوستش
وحی و برق نور سوزندهٔ نبیست	وصف مطلوبی چو ضد طالبیست
پس بسوزد وصف حادث را گلیم	چون تجلی کرد اوصاف قدیم
جل فینا از صحابه می‌شنود	ربع قرآن هر که را محفوظ بود
نیست ممکن جز ز سلطانی شگرف	جمع صورت با چنین معنی ژرف
خود نباشد ور بود باشد عجب	در چنین مستی مراعات ادب
جمع ضدینست چون گرد و دراز	اندر استغنا مراعات نیاز
کور خود صندوق قرآن می‌بود	خود عصا معشوق عمیان می‌بود
از حروف مصحف و ذکر و نذر	گفت کوران خود صنادیقند پر
زانک صندوقی بود خالی بدست	باز صندوقی پر از قرآن به است
به ز صندوقی که پر موشست و مار	باز صندوقی که خالی شد ز بار
گشت دلاله به پیش مرد سرد	حاصل اندر وصل چون افتاد مرد
شد طلب کاری علم اکنون قبیح	چون به مطلوبت رسیدی ای ملیح
سرد باشد جست وجوی نردبان	چون شدی بر بامهای آسمان
سرد باشد راه خیر از بعد خیر	جز برای یاری و تعلیم غیر
جهل باشد بر نهادن صیقلی	آینهٔ روشن که شد صاف و ملی
زشت باشد جستن نامه و رسول	پیش سلطان خوش نشسته در قبول
نامه بیرون کرد و پیش یار خواند	آن یکی را یار پیش خود نشاند
زاری و مسکینی و بس لابه‌ها	بیتها در نامه و مدح و ثنا
گاه وصل این عمر ضایع کردنست	گفت معشوق این اگر بهر منست
نیست این باری نشان عاشقان	من به پیشت حاضر و تو نامه خوان
من نمی‌یایم نصیب خویش نیک	گفت اینجا حاضری اما ولیک
نیست این دم گرچه می‌بینم وصال	آنچ می‌دیدم ز تو پارینه سال
دیده و دل ز آب تازه کرده‌ام	من ازین چشمه زلالی خورده‌ام
راه آبم را مگر زد ره‌زنی	چشمه می‌بینم ولیکن آب نی
من به بلغار و مرادت در قتو	گفت پس من نیستم معشوق تو
حالت اندر دست نبود یا فتی	عاشقی تو بر من و بر حالتی
جزو مقصودم ترا اندرز من	پس نیم کلی مطلوب تو من
عشق بر نقدست بر صندوق نی	خانهٔ معشوقه‌ام معشوق نی
مبتدا و منتهاات او بود	هست معشوق آنک او یکتو بود
هم هویدا او بود هم نیز سر	چون بیابی‌اش نمانی منتظر
بندهٔ آن ماه باشد ماه و سال	میر احوالست نه موقوف حال
چون بخواهد جسمها را جان کند	چون بگوید حال را فرمان کند
منتظر بنشسته باشد حال‌جو	منتها نبود که موقوفست او
دست جنباند شود مس مست او	کیمیای حال باشد دست او
خار و نشتر نرگس و نسرین شود	گر بخواهد مرگ هم شیرین شود
کو بحال افزون و گاهی در کمیست	آنک او موقوف حالست آدمیست
لیک صافی فارغست از وقت و حال	صوفی ابن الوقت باشد در منال
زنده از نفخ مسیح‌آسای او	حالها موقوف عزم و رای او
بر امید حال بر من می‌تنی	عاشق حالی نه عاشق بر منی
نیست معبود خلیل آفل بود	آنک یک دم کم دمی کامل بود
نیست دلبر لا احب افلین	وانک آفل باشد و گه آن و این
یک زمانی آب و یک دم آتشست	آنک او گاهی خوش و گه ناخوشست
نقش بت باشد ولی آگاه نه	برج مه باشد ولیکن ماه نه
وقت را همچون پدر بگرفته سخت	هست صوفی صفاجو ابن وقت
ابن کس نه فارغ از اوقات و حال	هست صافی غرق عشق ذوالجلال
لم یلد لم یولد آن ایزدست	غرقهٔ نوری که او لم یولدست
ورنه وقت مختلف را بنده‌ای	رو چنین عشقی بجو گر زنده‌ای
بنگر اندر عشق و در مطلوب خویش	منگر اندر نقش زشت و خوب خویش
بنگر اندر همت خود ای شریف	منگر آنک تو حقیری یا ضعیف
آب می‌جو دایما ای خشک‌لب	تو به هر حالی که باشی می‌طلب
کو بخر بر سر منبع رسد	کان لب خشکت گواهی می‌دهد
که بمات آرد یقین این اضطراب	خشکی لب هست پیغامی ز آب
این طلب در راه حق مانع کشیست	کین طلب‌کاری مبارک جنبشیست
این سپاه و نصرت رایات تست	این طلب مفتاح مطلوبات تست
می‌زند نعره که می‌آید صباح	این طلب همچون خروسی در صیاح
نیست آلت حاجت اندر راه رب	گرچه آلت نیستت تو می‌طلب
یار او شو پیش او انداز سر	هر که را بینی طلب‌کار ای پسر
وز ظلال غالبان غالب شوی	کز جوار طالبان طالب شوی
منگر اندر جستن او سست سست	گر یکی موری سلیمانی بجست
نه طلب بود اول و اندیشه‌ای	هرچه داری تو ز مال و پیشه‌ای
نزد هر دانا و پیش هر غبی	آن یکی در عهد داوود نبی
ثروتی بی رنج روزی کن مرا	این دعا می‌کرد دایم کای خدا
زخم‌خواری سست‌جنبی منبلی	چون مرا تو آفریدی کاهلی
بار اسپان و استران نتوان نهاد	بر خران پشت‌ریش بی‌مراد
روزیم ده هم ز راه کاهلی	کاهلم چون آفریدی ای ملی
خفتم اندر سایهٔ این فضل و جود	کاهلم من سایهٔ خسپم در وجود
روزیی بنوشته‌ای نوعی دگر	کاهلان و سایه‌خسپان را مگر
هر که را پا نیست کن دلسوزیی	هر که را پایست جوید روزیی
ابر را باران به سوی هر زمین	رزق را می‌ران به سوی آن حزین
ابر را راند به سوی او دوتو	چون زمین را پا نباشد جود تو
آید و ریزد وظیفه بر سرش	طفل را چون پا نباشد مادرش
که ندارم من ز کوشش جز طلب	روزیی خواهم بناگه بی تعب
روز تا شب شب همه شب تا ضحی	مدت بسیار می‌کرد این دعا
بر طمع‌خامی و بر بیگار او	خلق می‌خندید بر گفتار او
یا کسی دادست بنگ بیهشیش	که چه می‌گوید عجب این سست‌ریش
هر کسی را پیشه‌ای داد و طلب	راه روزی کسب و رنجست و تعب
ادخلو الاوطان من ابوابها	اطلبوا الارزاق فی اسبابها
هست داود نبی ذو فنون	شاه و سلطان و رسول حق کنون
که گزیدستش عنایتهای دوست	با چنان عزی و نازی کاندروست
موج بخشایش مدد اندر مدد	معجزاتش بی شمار و بی عدد
کی بدست آواز صد چون ارغنون	هیچ کس را خود ز آدم تا کنون
آدمی را صوت خوبش کرد نیست	که بهر وعظی بمیراند دویست
سوی تذکیرش مغفل این از آن	شیر و آهو جمع گردد آن زمان
هردو اندر وقت دعوت محرمش	کوه و مرغان هم‌رسایل با دمش
نور رویش بی جهان و در جهات	این و صد چندین مرورا معجزات
کرده باشد بسته اندر جست و جو	با همه تمکین خدا روزی او
می‌نیاید با همه پیروزیش	بی زره‌بافی و رنجی روزیش
خانه کنده دون و گردون‌رانده‌ای	این چنین مخذول واپس مانده‌ای
بی تجارت پر کند دامن ز سود	این چنین مدبر همی خواهد که زود
که بر آیم بر فلک بی نردبان	این چنین گیجی بیامد در میان
که رسیدت روزی و آمد بشیر	این همی‌گفتش بتسخر رو بگیر
زانچ یابی هدیه‌ای سالار ده	و آن همی خندید ما را هم بده
کم نمی‌کرد از دعا و چاپلوس	او ازین تشنیع مردم وین فسوس
کو ز انبان تهی جوید پنیر	تا که شد در شهر معروف و شهیر
او ازین خواهش نمی‌آمد جدا	شد مثل در خام‌طبعی آن گدا
این دعا می‌کرد با زاری و آه	تا که روزی ناگهان در چاشتگاه
شاخ زد بشکست دربند و کلید	ناگهان در خانه‌اش گاوی دوید
مرد در جست و قوایمهاش بست	گاو گستاخ اندر آن خانه بجست
بی توقف بی تامل بی امان	پس گلوی گاو ببرید آن زمان
تا اهابش بر کند در دم شتاب	چون سرش ببرید شد سوی قصاب
چون تقاضا می‌کنی اتمام این	ای تقاضاگر درون همچون جنین
یا تقاضا را بهل بر ما منه	سهل گردان ره نما توفیق ده
زر ببخشش در سر ای شاه غنی	چون ز مفلس زر تقاضا می‌کنی
زهره کی دارد که آید در نظر	بی تو نظم و قافیه شام و سحر
بندهٔ امر توند از ترس و بیم	نظم و تجنیس و قوافی ای علیم
ذات بی تمییز و با تمییز را	چون مسبح کرده‌ای هر چیز را
گوید و از حال آن این بی‌خبر	هر یکی تسبیح بر نوعی دگر
و آن جماد اندر عبادت اوستاد	آدمی منکر ز تسبیح جماد
بی‌خبر از یکدگر واندر شکی	بلک هفتاد و دو ملت هر یکی
نیست آگه چون بود دیوار و در	چون دو ناطق را ز حال همدگر
چون بداند سبحهٔ صامت دلم	چون من از تسبیح ناطق غافلم
هست جبری را ضد آن در مناص	هست سنی را یکی تسبیح خاص
جبری از تسبیح سنی بی اثر	سنی از تسبیح جبری بی‌خبر
بی‌خبر از حال او وز امر قم	این همی‌گوید که آن ضالست و گم
جنگشان افکند یزدان از قدر	و آن همی گوید که این را چه خبر
جنس از ناجنس پیدا می‌کند	گوهر هر یک هویدا می‌کند
خواه دانا خواه نادان یا خسی	قهر را از لطف داند هر کسی
یا که قهری در دل لطف آمده	لیک لطفی قهر در پنهان شده
کش بود در دل محک جانیی	کم کسی داند مگر ربانیی
سوی لانهٔ خود به یک پر می‌پرند	باقیان زین دو گمانی می‌برند
ناقص آمد ظن به پرواز ابترست	علم را دو پر گمان را یک پرست
باز بر پرد دو گامی یا فزون	مرغ یک‌پر زود افتد سرنگون
با یکی پر بر امید آشیان	افت خیزان می‌رود مرغ گمان
شد دو پر آن مرغ یک‌پر پر گشود	چون ز ظن وا رست علمش رو نمود
نه علی وجهه مکبا او سقیم	بعد از آن یمشی سویا مستقیم
بی گمان و بی مگر بی قال و قیل	با دو پر بر می‌پرد چون جبرئیل
بر ره یزدان و دین مستوی	گر همه عالم بگویندش توی
جان طاق او نگردد جفتشان	او نگردد گرم‌تر از گفتشان
کوه پنداری و تو برگ کهی	ور همه گویند او را گم‌رهی
او نگردد دردمند از ظعنشان	او نیفتد در گمان از طعنشان
گویدش با گم‌رهی گشتی تو جفت	بلک گر دریا و کوه آید بگفت
یا به طعن طاعنان رنجورحال	هیچ یک ذره نیفتد در خیال
رنج دیدند از ملال و اجتهاد	کودکان مکتبی از اوستاد
تا معلم در فتد در اضطرار	مشورت کردند در تعویق کار
که بگیرد چند روز او دوریی	چون نمی‌آید ورا رنجوریی
هست او چون سنگ خارا بر قرار	تا رهیم از حبس و تنگی و ز کار
که بگوید اوستا چونی تو زرد	آن یکی زیرکتر این تدبیر کرد
این اثر یا از هوا یا از تبیست	خیر باشد رنگ تو بر جای نیست
تو برادر هم مدد کن این‌چنین	اندکی اندر خیال افتد ازین
خیر باشد اوستا احوال تو	چون درآیی از در مکتب بگو
کز خیالی عاقلی مجنون شود	آن خیالش اندکی افزون شود
در پی ما غم نمایند و حنین	آن سوم و آن چارم و پنجم چنین
متفق گویند یابد مستقر	تا چو سی کودک تواتر این خبر
باد بختت بر عنایت متکی	هر یکی گفتش که شاباش ای ذکی
که نگرداند سخن را یک رفیق	متفق گشتند در عهد وثیق
تا که غمازی نگوید ماجرا	بعد از آن سوگند داد او جمله را
عقل او در پیش می‌رفت از رمه	رای آن کودک بچربید از همه
که میان شاهدان اندر صور	آن تفاوت هست در عقل بشر
در زبان پنهان بود حسن رجال	زین قبل فرمود احمد در مقال
بر وفاق سنیان باید شنود	اختلاف عقلها در اصل بود
که عقول از اصل دارند اعتدال	بر خلاف قول اهل اعتزال
تا یکی را از یکی اعلم کند	تجربه و تعلیم بیش و کم کند
که ندارد تجربه در مسلکی	باطلست این زانک رای کودکی
پیر با صد تجربه بویی نبرد	بر دمید اندیشه‌ای زان طفل خرد
تا ز افزونی که جهد و فکرتست	خود فزون آن به که آن از فطرتست
یاکه لنگی راهوارانه رود	تو بگو دادهٔ خدا بهتر بود
بر همین فکرت ز خانه تا دکان	روز گشت و آمدند آن کودکان
تا درآید اول آن یار مصر	جمله استادند بیرون منتظر
سر امام آید همیشه پای را	زانک منبع او بدست این رای را
کو بود منبع ز نور آسمان	ای مقلد تو مجو بیشی بر آن
خیر باشد رنگ رویت زردفام	او در آمد گفت استا را سلام
تو برو بنشین مگو یاوه هلا	گفت استا نیست رنجی مر مرا
اندکی اندر دلش ناگاه زد	نفی کرد اما غبار وهم بد
اندکی آن وهم افزون شد بدین	اندر آمد دیگری گفت این چنین
ماند اندر حال خود بس در شگفت	همچنین تا وهم او قوت گرفت
زد دل فرعون را رنجور کرد	سجدهٔ خلق از زن و از طفل و مرد
آنچنان کردش ز وهمی منهتک	گفتن هریک خداوند و ملک
اژدها گشت و نمی‌شد هیچ سیر	که به دعوی الهی شد دلیر
زانک در ظلمات شد او را وطن	عقل جزوی آفتش وهمست و ظن
آدمی بی وهم آمن می‌رود	بر زمین گر نیم گز راهی بود
گر دو گز عرضش بود کژ می‌شوی	بر سر دیوار عالی گر روی
ترس وهمی را نکو بنگر بفهم	بلک می‌افتی ز لرزهٔ دل به وهم
بر جهید و می‌کشانید او گلیم	گشت استا سست از وهم و ز بیم
من بدین حالم نپرسید و نجست	خشمگین با زن که مهر اوست سست
قصد دارد تا رهد از ننگ من	خود مرا آگه نکرد از رنگ من
بی‌خبر کز بام افتادم چو طشت	او به حسن و جلوهٔ خود مست گشت
کودکان اندر پی آن اوستاد	آمد و در را بتندی وا گشاد
که مبادا ذات نیکت را بدی	گفت زن خیرست چون زود آمدی
از غمم بیگانگان اندر حنین	گفت کوری رنگ و حال من ببین
می‌نبینی حال من در احتراق	تو درون خانه از بغض و نفاق
وهم و ظن لاش بی معنیستت	گفت زن ای خواجه عیبی نیستت
می‌نبینی این تغیر و ارتجاج	گفتش ای غر تو هنوزی در لجاج
ما درین رنجیم و در اندوه و گرم	گر تو کور و کر شدی ما را چه جرم
تا بدانی که ندارم من گنه	گفت ای خواجه بیارم آینه
دایما در بغض و کینی و عنت	گفت رو مه تو رهی مه آینت
تا بخسپم که سر من شد گران	جامهٔ خواب مرا زو گستران
کای عدو زوتر ترا این می‌سزد	زن توقف کرد مردش بانگ زد
گفت امکان نه و باطن پر ز سوز	جامه خواب آورد و گسترد آن عجوز
ور نگویم جد شود این ماجرا	گر بگویم متهم دارد مرا
آدمی را که نبودستش غمی	فال بد رنجور گرداند همی
ان تمارضتم لدینا تمرضوا	قول پیغامبر قبوله یفرض
فعل دارد زن که خلوت می‌کند	گر بگویم او خیالی بر زند
بهر فسقی فعل و افسون می‌کند	مر مرا از خانه بیرون می‌کند
آه آه و ناله از وی می‌بزاد	جامه خوابش کرد و استاد اوفتاد
درس می‌خواندند با صد اندهان	کودکان آنجا نشستند و نهان
بد بنایی بود ما بد بانییم	کین همه کردیم و ما زندانییم
درس خوانید و کنید آوا بلند	گفت آن زیرک که ای قوم پسند
بانگ ما استاد را دارد زیان	چون همی‌خواندند گفت ای کودکان
ارزد این کو درد یابد بهر دانگ	درد سر افزاید استا را ز بانگ
درد سر افزون شدم بیرون شوید	گفت استا راست می‌گوید روید
دور بادا از تو رنجوری و بیم	سجده کردند و بگفتند ای کریم
همچو مرغان در هوای دانه‌ها	پس برون جستند سوی خانه‌ها
روز کتاب و شما با لهو جفت	مادرانشان خشمگین گشتند و گفت
این گناه از ما و از تقصیر نیست	عذر آوردند کای مادر تو بیست
گشت رنجور و سقیم و مبتلا	از قضای آسمان استاد ما
صد دروغ آرید بهر طمع دوغ	مادران گفتند مکرست و دروغ
تا ببینیم اصل این مکر شما	ما صباح آییم پیش اوستا
بر دروغ و صدق ما واقف شوید	کودکان گفتند بسم الله روید
خفته استا همچو بیمار گران	بامدادان آمدند آن مادران
سر ببسته رو کشیده در سجاف	هم عرق کرده ز بسیاری لحاف
جملگان گشتند هم لا حول‌گو	آه آهی می‌کند آهسته او
جان تو ما را نبودست زین خبر	خیر باشد اوستاد این درد سر
آگهم مادر غران کردند هین	گفت من هم بی‌خبر بودم ازین
بود در باطن چنین رنجی ثقیل	من بدم غافل بشغل قال و قیل
او ز دید رنج خود باشد عمی	چون بجد مشغول باشد آدمی
که ز مشغولی بشد زیشان خبر	از زنان مصر یوسف شد سمر
روح واله که نه پس بیند نه پیش	پاره پاره کرده ساعدهای خویش
که ببرد دست یا پایش ضراب	ای بسا مرد شجاع اندر حراب
بر گمان آنک هست او بر قرار	او همان دست آورد در گیر و دار
خون ازو بسیار رفته بی‌خبر	خود ببیند دست رفته در ضرر
رو بجو لابس لباسی را ملیس	تا بدانی که تن آمد چون لباس
غیر ظاهر دست و پای دیگرست	روح را توحید الله خوشترست
آن حقیقت دان مدانش از گزاف	دست و پا در خواب بینی و ایتلاف
پس مترس از جسم و جان بیرون شدن	آن توی که بی بدن داری بدن
خلوت او را بود هم خواب و ندیم	بود درویشی بکهساری مقیم
بود از انفاس مرد و زن ملول	چون ز خالق می‌رسید او را شمول
سهل شد هم قوم دیگر را سفر	همچنانک سهل شد ما را حضر
عاشقست آن خواجه بر آهنگری	آنچنانک عاشقی بر سروری
میل آن را در دلش انداختند	هر کسی را بهر کاری ساختند
خار وخس بی آب و بادی کی رود	دست و پا بی میل جنبان کی شود
پر دولت بر گشا همچون هما	گر ببینی میل خود سوی سما
نوحه می‌کن هیچ منشین از حنین	ور ببینی میل خود سوی زمین
جاهلان آخر بسر بر می‌زنند	عاقلان خود نوحه‌ها پیشین کنند
تا نباشی تو پشیمان یوم دین	ز ابتدای کار آخر را ببین
که ترازو ده که بر سنجم زری	آن یکی آمد به پیش زرگری
گفت میزان ده برین تسخر مه‌ایست	گفت خواجه رو مرا غربال نیست
گفت بس بس این مضاحک رابمان	گفت جاروبی ندارم در دکان
خویشتن را کر مکن هر سو مجه	من ترازویی که می‌خواهم بده
تا نپنداری که بی معنیستم	گفت بشنیدم سخن کر نیستم
دست لرزان جسم تو نا منتعش	این شنیدم لیک پیری مرتعش
دست لرزد پس بریزد زر خرد	وان زر تو هم قراضهٔ خرد مرد
تا بجویم زر خود را در غبار	پس بگویی خواجه جاروبی بیار
گوییم غلبیر خواهم ای جری	چون بروبی خاک را جمع آوری
جای دیگر رو ازینجا والسلام	من ز اول دیدم آخر را تمام
بس مرودی کوهی آنجا بی‌شمار	اندر آن که بود اشجار و ثمار
عهد کردم زین نچینم در زمن	گفت آن درویش یا رب با تو من
من نچینم از درخت منتعش	جز از آن میوه که باد انداختش
تا در آمد امتحانات قضا	مدتی بر نذر خود بودش وفا
گر خدا خواهد به پیمان بر زنید	زین سبب فرمود استثنا کنید
هرنفس بر دل دگر داغی نهم	هر زمان دل را دگر میلی دهم
کل شیء عن مرادی لا یحید	کل اصباح لنا شان جدید
در بیابانی اسیر صرصریست	در حدیث آمد که دل همچون پریست
گه چپ و گه راست با صد اختلاف	باد پر را هر طرف راند گزاف
کب جوشان ز آتش اندر قازغان	در حدیث دیگر این دل دان چنان
آن نه از وی لیک از جایی بود	هر زمان دل را دگر رایی بود
عهد بندی تا شوی آخر خجل	پس چرا آمن شوی بر رای دل
چاه می‌بیینی و نتوانی حذر	این هم از تاثیر حکمست و قدر
که نبیند دام و افتد در عطب	نیست خود ازمرغ پران این عجب
گر بخواهد ور نخواهد می‌فتد	این عجب که دام بیند هم وتد
سوی دامی می‌پرد با پر خویش	چشم باز و گوش باز و دام پیش
سر برهنه در بلا افتاده‌ای	بینی اندر دلق مهتر زاده‌ای
اقمشه و املاک خود بفروخته	در هوای نابکاری سوخته
کام دشمن می‌رود ادبیروار	خان و مان رفته شده بدنام و خوار
همتی می‌دار از بهر خدا	زاهدی بیند بگوید ای کیا
مال و زر و نعمت از کف داده‌ام	کاندرین ادبار زشت افتاده‌ام
زین گل تیره بود که بر جهم	همتی تا بوک من زین وا رهم
کالخلاص و الخلاص و الخلاص	این دعا می‌خواهد او از عام و خاص
نه موکل بر سرش نه آهنی	دست باز و پای باز و بند نی
وز کدامین حبس می‌جویی مناص	از کدامین بند می‌جویی خلاص
کی نبیند آن بجز جان صفی	بند تقدیر و قضای مختفی
بتر از زندان و بند آهنست	گرچه پیدا نیست آن در مکمنست
حفره گر هم خشت زندان بر کند	زانک آهنگر مر آن را بشکند
عاجز از تکسیر آن آهنگران	ای عجب این بند پنهان گران
بر گلوی بسته حبل من مسد	دیدن آن بند احمد را رسد
تنگ هیزم گفت حمالهٔ حطب	دید بر پشت عیال بولهب
که پدید آید برو هر ناپدید	حبل و هیزم را جز او چشمی ندید
کین ز بیهوشیست و ایشان هوشمند	باقیانش جمله تاویلی کنند
گشته و نالان شده او پیش تو	لیک از تاثیر آن پشتش دوتو
تا ازین بند نهان بیرون جهم	که دعایی همتی تا وا رهم
چون نداند او شقی را از سعید	آنک بیند این علامتها پدید
که نباشد کشف راز حق حلال	داند و پوشد بامر ذوالجلال
از مجاعت شد زبون و تن اسیر	این سخن پایان ندارد آن فقیر
ز آتش جوعش صبوری می‌گریخت	پنج روز آن باد امرودی نریخت
باز صبری کرد و خود را وا کشید	بر سر شاخی مرودی چند دید
طبع را بر خوردن آن چیر کرد	باد آمد شاخ را سر زیر کرد
کرد زاهد را ز نذرش بی‌وفا	جوع و ضعف و قوت جذب و قضا
گشت اندر نذر وعهد خویش سست	چونک از امرودبن میوه سکست
چشم او بگشاد و گوش او کشید	هم درآن دم گوشمال حق رسید
بخش می‌کردند مسروقات خویش	بیست از دزدان بدند آنجا و بیش
مردم شحنه بر افتادند زود	شحنه را غماز آگه کرده بود
جمله را ببرید و غوغایی بخاست	هم بدان‌جا پای چپ و دست راست
پاش را می‌خواست هم کردن سقط	دست زاهد هم بریده شد غلط
بانگ بر زد بر عوان کای سگ ببین	در زمان آمد سواری بس گزین
دست او را تو چرا کردی جدا	این فلان شیخست از ابدال خدا
پیش شحنه داد آگاهیش تفت	آن عوان بدرید جامه تیز رفت
که ندانستم خدا بر من گواه	شحنه آمد پا برهنه عذرخواه
ای کریم و سرور اهل بهشت	هین بحل کن مر مرا زین کار زشت
می‌شناسم من گناه خویش را	گفت می‌دانم سبب این نیش را
پس یمینم برد دادستان او	من شکستم حرمت ایمان او
تا رسید آن شومی جرات بدست	من شکستم عهد و دانستم بدست
باد ای والی فدای حکم دوست	دست ما و پای ما و مغز و پوست
تو ندانستی ترا نبود وبال	قسم من بود این ترا کردم حلال
با خدا سامان پیچیدن کجاست	و آنک او دانست او فرمان‌رواست
که بریده حلق او هم حلق او	ای بسا مرغی پریده دانه‌جو
بر کنار بام محبوس قفس	ای بسا مرغی ز معده وز مغص
گشته از حرص گلو ماخوذ شست	ای بسا ماهی در آب دوردست
شومی فرج و گلو رسوا شده	ای بسا مستور در پرده بده
از گلو و رشوتی او زردرو	ای بسا قاضی حبر نیک‌خو
از عروج چرخشان شد سد باب	بلک در هاروت و ماروت آن شراب
دید در خود کاهلی اندر نماز	با یزید از بهر این کرد احتراز
دید علت خوردن بسیار از آب	از سبب اندیشه کرد آن ذو لباب
آنچنان کرد و خدایش داد تاب	گفت تا سالی نخواهم خورد آب
گشت او سلطان و قطب العارفین	این کمینه جهد او بد بهر دین
مرد زاهد را در شکوی ببست	چون بریده شد برای حلق دست
کرد معروفش بدین آفات حلق	شیخ اقطع گشت نامش پیش خلق
کو بهر دو دست می زنبیل بافت	در عریش او را یکی زایر بیافت
در عریشم آمده سر کرده پیش	گفت او را ای عدو جان خویش
گفت از افراط مهر و اشتیاق	این چراکردی شتاب اندر سباق
لیک مخفی دار این را ای کیا	پس تبسم کرد و گفت اکنون بیا
نه قرینی نه حبیبی نه خسی	تا نمیرم من مگو این با کسی
مطلع گشتند بر بافیدنش	بعد از آن قومی دگر از روزنش
من کنم پنهان تو کردی آشکار	گفت حکمت را تو دانی کردگار
که درین غم بر تو منکر می‌شدند	آمد الهامش که یکچندی بدند
که خدا رسواش کرد اندر فریق	که مگر سالوس بود او در طریق
در ضلالت در گمان بد روند	من نخواهم کان رمه کافر شوند
که دهیمت دست اندر وقت کار	این کرامت را بکردیم آشکار
رد نگردند از جناب آسمان	تا که آن بیچارگان بد گمان
خود تسلی دادمی از ذات خویش	من ترا بی این کرامتها ز پیش
وین چراغ از بهر آن بنهادمت	این کرامت بهر ایشان دادمت
ترسی وز تفریق اجزای بدن	تو از آن بگذشته‌ای کز مرگ تن
دفع وهم اسپر رسیدت نیک زفت	وهم تفریق سر و پا از تو رفت
کرد تهدید سیاست بر زمین	ساحران را نه که فرعون لعین
پس در آویزم ندارمتان معاف	که ببرم دست و پاتان از خلاف
وهم و تخویفند و وسواس و گمان	او همی‌پنداشت کایشان در همان
از توهمها و تهدیدات نفس	که بودشان لرزه و تخویف و ترس
بر دریچهٔ نور دل بنشسته‌اند	او نمی‌داست کایشان رسته‌اند
گر رود درخواب دستی باک نیست	این جهان خوابست اندر ظن مه‌ایست
هم سرت بر جاست و هم عمرت دراز	گر بخواب اندر سرت ببرید گاز
تن‌درستی چون بخیزی نی سقیم	گر ببینی خواب در خود را دو نیم
نیست باک و نه دوصد پاره شدن	حاصل اندر خواب نقصان بدن
گفت پیغامبر که حلم نایمست	این جهان را که بصورت قایمست
سالکان این دیده پیدا بی رسول	از ره تقلید تو کردی قبول
سایه فرعست اصل جز مهتاب نیست	روز در خوابی مگو کین خواب نیست
که ببیند خفته کو در خواب شد	خواب و بیداریت آن دان ای عضد
بی‌خبر زان کوست درخواب دوم	او گمان برده که این دم خفته‌ام
خرد کوبد اندرین گلزارشان	هاون گردون اگر صد بارشان
از فروع وهم کم ترسیده‌اند	اصل این ترکیب را چون دیده‌اند
چابک و چست و گش و بر جسته‌اند	سایهٔ خود را ز خود دانسته‌اند
چون بخواهد باز خود قایم کند	کوزه‌گر گر کوزه‌ای را بشکند
با هزاران ترس می‌آید براه	کور را هر گام باشد ترس چاه
پس بداند او مغاک و چاه را	مرد بینا دید عرض راه را
رو ترش کی دارد او از هر غمی	پا و زانواش نلرزد هر دمی
که بهر بانگی و غولی بیستیم	خیز فرعونا که ما آن نیستیم
ورنه ما را خود برهنه‌تر به است	خرقهٔ ما را بدر دوزنده هست
خوش در آریم ای عدو نابکار	بی لباس این خوب را اندر کنار
نیست ای فرعون بی الهام گیج	خوشتر از تجرید از تن وز مزاج
در فراز و شیب و در راه دقیق	گفت استر با شتر کای خوش رفیق
من همی‌آیم بسر در چون غوی	تو نه آیی در سر و خوش می‌روی
خواه در خشکی و خواه اندر نمی	من همی‌افتم برو در هر دمی
تا بدانم من که چون باید بزیست	این سبب را باز گو با من که چیست
بعد از آن هم از بلندی ناظرست	گفت چشم من ز تو روشن‌ترست
آخر عقبه ببینم هوشمند	چون برآیم بر سرکوه بلند
دیده‌ام را وا نماید هم اله	پس همه پستی و بالایی راه
از عثار و اوفتادن وا رهم	هر قدم من از سر بینش نهم
دانه بینی و نبینی رنج دام	تو ببینی پیش خود یک دو سه گام
فی المقام و النزول والمسیر	یستوی الاعمی لدیکم والبصیر
جذب اجزا در مزاج او نهد	چون جنین را در شکم حق جان دهد
تار و پود جسم خود را می‌تند	از خورش او جذب اجزا می‌کند
حق حریصش کرده باشد در نما	تا چهل سالش بجذب جزوها
چون نداند جذب اجزا شاه فرد	جذب اجزا روح را تعلیم کرد
بی غذا اجزات را داند ربود	جامع این ذره‌ها خورشید بود
هوش و حس رفته را خواند شتاب	آن زمانی که در آیی تو ز خواب
باز آید چون بفرماید که عد	تا بدانی کان ازو غایب نشد
که بپوسیدست و ریزیده برت	هین عزیرا در نگر اندر خرت
آن سر و دم و دو گوش و پاش را	پیش تو گرد آوریم اجزاش را
پاره‌ها را اجتماعی می‌دهد	دست نه و جزو برهم می‌نهد
کو همی‌دوزد کهن بی سوزنی	در نگر در صنعت پاره‌زنی
آنچنان دوزد که پیدا نیست درز	ریسمان و سوزنی نه وقت خرز
تا نماند شبهه‌ات در یوم دین	چشم بگشا حشر را پیدا ببین
تا نلرزی وقت مردن ز اهتمام	تا ببینی جامعی‌ام را تمام
از فوات جمله حسهای تنی	همچنانک وقت خفتن آمنی
گرچه می‌گردد پریشان و خراب	بر حواس خود نلرزی وقت خواب
آسمانی شمع بر روی زمین	بود شیخی رهنمایی پیش ازین
در گشای روضهٔ دار الجنان	چون پیمبر درمیان امتان
چون نبی باشد میان قوم خویش	گفت پیغامبر که شیخ رفته پیش
سخت‌دل چونی بگو ای نیک‌خو	یک صباحی گفتش اهل بیت او
نوحه می‌داریم با پشت دوتو	ماز مرگ و هجر فرزندان تو
یا که رحمت نیست در دل ای کیا	تو نمی‌گریی نمی‌زاری چرا
پس چه اومیدست‌مان از تو کنون	چون ترا رحمی نباشد در درون
که بنگذاری توما را در فنا	ما باومید تویم این پیش‌وا
خود شفیع ما توی آن روز سخت	چون بیارایند روز حشر تخت
ما به اکرام تویم اومیدوار	درچنان روز و شب بی‌زینهار
که نماند هیچ مجرم را امان	دست ما و دامن تست آن زمان
کی گذارم مجرمان را اشک‌ریز	گفت پیغامبر که روز رستخیز
تا رهانمشان ز اشکنجهٔ گران	من شفیع عاصیان باشم بجان
وا رهانم از عتاب نقض عهد	عاصیان واهل کبایر را بجهد
از شفاعتهای من روز گزند	صالحان امتم خود فارغ‌اند
گفتشان چون حکم نافذ می‌رود	بلک ایشان را شفاعتها بود
من نیم وازر خدایم بر فراشت	هیچ وازر وزر غیری بر نداشت
در قبول حق چواندر کف کمان	آنک بی وزرست شیخست ای جوان
معنی این مو بدان ای کژ امید	شیخ کی بود پیر یعنی مو سپید
تا ز هستی‌اش نماند تای مو	هست آن موی سیه هستی او
گر سیه‌مو باشد او یا خود دوموست	چونک هستی‌اش نماند پیر اوست
نیست آن مو موی ریش و موی سر	هست آن موی سیه وصف بشر
که جوان ناگشته ما شیخیم و پیر	عیسی اندر مهد بر دارد نفیر
شیخ نبود کهل باشد ای پسر	گر رهید از بعض اوصاف بشر
نیست بر وی شیخ و مقبول خداست	چون یکی موی سیه کان وصف ماست
او نه پیرست و نه خاص ایزدست	چون بود مویش سپید ار با خودست
او نه از عرش است او آفاقیست	ور سر مویی ز وصفش باقیست
که ندارم رحم و مهر و دل شفیق	شیخ گفت او را مپندار ای رفیق
گرچه جان جمله کافر نعمتست	بر همه کفار ما را رحمتست
که چرا از سنگهاشان مالش است	بر سگانم رحمت و بخشایش است
که ازین خو وا رهانش ای خدا	آن سگی که می‌گزد گویم دعا
که نباشند از خلایق سنگسار	این سگان را هم در آن اندیشه دار
تا کندشان رحمة للعالمین	زان بیاورد اولیا را بر زمین
حق را خواند که وافر کن خلاص	خلق را خواند سوی درگاه خاص
چون نشد گوید خدایا در مبند	جهد بنماید ازین سو بهر پند
رحمت کلی بود همام را	رحمت جزوی بود مر عام را
رحمت دریا بود هادی سبل	رحمت جزوش قرین گشته بکل
رحمت کل را تو هادی بین و رو	رحمت جزوی بکل پیوسته شو
هر غدیری را کند ز اشباه بحر	تا که جزوست او نداند راه بحر
سوی دریا خلق را چون آورد	چون نداند راه یم کی ره برد
ره برد تا بحر همچون سیل و جو	متصل گردد به بحر آنگاه او
نه از عیان و وحی تاییدی بود	ور کند دعوت به تقلیدی بود
همچو چوپانی به گرد این رمه	گفت پس چون رحم داری بر همه
چونک فصاد اجلشان زد بنیش	چون نداری نوحه بر فرزند خویش
دیدهٔ تو بی نم و گریه چراست	چون گواه رحم اشک دیده‌هاست
خود نباشد فصل دی همچون تموز	رو به زن کرد و بگفتش ای عجوز
غایب و پنهان ز چشم دل کی‌اند	جمله گر مردند ایشان گر حی‌اند
از چه رو رو را کنم همچون تو ریش	من چو بینمشان معین پیش خویش
با من‌اند و گرد من بازی‌کنان	گرچه بیرون‌اند از دور زمان
با عزیزانم وصالست و عناق	گریه از هجران بود یا از فراق
من به بیداری همی‌بینم عیان	خلق اندر خواب می‌بینندشان
برگ حس را از درخت افشان کنم	زین جهان خود را دمی پنهان کنم
عقل اسیر روح باشد هم بدان	حس اسیر عقل باشد ای فلان
کارهای بسته را هم ساز کرد	دست بستهٔ عقل را جان باز کرد
همچو خس بگرفته روی آب را	حسها و اندیشه بر آب صفا
آب پیدا می‌شود پیش خرد	دست عقل آن خس به یکسو می‌برد
خس چو یکسو رفت پیدا گشت آب	خس بس انبه بود بر جو چون حباب
خس فزاید از هوا بر آب ما	چونک دست عقل نگشاید خدا
آن هوا خندان و گریان عقل تو	آب را هر دم کند پوشیده او
حق گشاید هر دو دست عقل را	چونک تقوی بست دو دست هوا
چون خرد سالار و مخدوم تو شد	پس حواس چیره محکوم تو شد
تا که غیبیها ز جان سر بر زند	حس را بی‌خواب خواب اندر کند
هم ز گردون بر گشاید بابها	هم به بیداری ببینی خوابها
مصحفی در خانهٔ پیری ضریر	دید در ایام آن شیخ فقیر
هر دو زاهد جمع گشته چند روز	پیش او مهمان شد او وقت تموز
چونک نابیناست این درویش راست	گفت اینجا ای عجب مصحف چراست
که جز او را نیست اینجا باش و بود	اندرین اندیشه تشویشش فزود
من نیم گستاخ یا آمیخته	اوست تنها مصحفی آویخته
تا به صبری بر مرادی بر زنم	تا بپرسم نه خمش صبری کنم
کشف شد کالصبر مفتاح الفرج	صبر کرد و بود چندی در حرج
دید کو می‌کرد ز آهن حلقه‌ها	رفت لقمان سوی داود صفا
ز آهن پولاد آن شاه بلند	جمله را با همدگر در می‌فکند
درعجب می‌ماند وسواسش فزود	صنعت زراد او کم دیده بود
که چه می‌سازی ز حلقه تو بتو	کین چه شاید بود وا پرسم ازو
صبر تا مقصود زوتر رهبرست	باز با خود گفت صبر اولیترست
مرغ صبر از جمله پران‌تر بود	چون نپرسی زودتر کشفت شود
سهل از بی صبریت مشکل شود	ور بپرسی دیرتر حاصل شود
شد تمام از صنعت داود آن	چونک لقمان تن بزد هم در زمان
پیش لقمان کریم صبرخو	پس زره سازید و در پوشید او
درمصاف و جنگ دفع زخم را	گفت این نیکو لباسست ای فتی
که پناه و دافع هر جا غمیست	گفت لقمان صبر هم نیکو دمیست
آخر والعصر را آگه بخوان	صبر را با حق قرین کرد ای فلان
کیمیایی همچو صبر آدم ندید	صد هزاران کیمیا حق آفرید
کشف گشتش حال مشکل در زمان	مرد مهمان صبرکرد و ناگهان
جست از خواب آن عجایب را بدید	نیم‌شب آواز قرآن را شنید
گشت بی‌صبر و ازو آن حال جست	که ز مصحف کور می‌خواندی درست
چون همی‌خوانی همی‌بینی سطور	گفت آیا ای عجب با چشم کور
دست را بر حرف آن بنهاده‌ای	آنچ می‌خوانی بر آن افتاده‌ای
که نظر بر حرف داری مستند	اصبعت در سیر پیدا می‌کند
این عجب می‌داری از صنع خدا	گفت ای گشته ز جهل تن جدا
بر قرائت من حریصم همچو جان	من ز حق در خواستم کای مستعان
در دو دیده وقت خواندن بی‌گره	نیستم حافظ مرا نوری بده
که بگیرم مصحف و خوانم عیان	باز ده دو دیده‌ام را آن زمان
ای بهر رنجی به ما اومیدوار	آمد از حضرت ندا کای مرد کار
که ترا گوید بهر دم برتر آ	حسن ظنست و امیدی خوش ترا
یا ز مصحفها قرائت بایدت	هر زمان که قصد خواندن باشدت
تا فرو خوانی معظم جوهرا	من در آن دم وا دهم چشم ترا
وا گشایم مصحف اندر خواندن	همچنان کرد و هر آنگاهی که من
آن گرامی پادشاه و کردگار	آن خبیری که نشد غافل ز کار
در زمان همچون چراغ شب‌نورد	باز بخشد بینشم آن شاه فرد
هرچه بستاند فرستد اعتیاض	زین سبب نبود ولی را اعتراض
در میان ماتمی سورت دهد	گر بسوزد باغت انگورت دهد
کان غمها را دل مستی دهد	آن شل بی‌دست را دستی دهد
چون عوض می‌آید از مفقود زفت	لا نسلم و اعتراض از ما برفت
راضیم گر آتشش ما را کشد	چونک بی آتش مرا گرمی رسد
گر چراغت شد چه افغان می‌کنی	بی چراغی چون دهد او روشنی
که ندارند اعتراضی در جهان	بشنو اکنون قصهٔ آن ره‌روان
که همی‌دوزند و گاهی می‌درند	ز اولیا اهل دعا خود دیگرند
که دهانشان بسته باشد از دعا	قوم دیگر می‌شناسم ز اولیا
جستن دفع قضاشان شد حرام	از رضا که هست رام آن کرام
کفرشان آید طلب کردن خلاص	در قضا ذوقی همی‌بینند خاص
که نپوشند از عمی جامهٔ کبود	حسن ظنی بر دل ایشان گشود
چونی ای درویش واقف کن مرا	گفت بهلول آن یکی درویش را
بر مراد او رود کار جهان	گفت چون باشد کسی که جاودان
اختران زان سان که خواهد آن شوند	سیل و جوها بر مراد او روند
بر مراد او روانه کو بکو	زندگی و مرگ سرهنگان او
هر کجا خواهد ببخشد تهنیت	هر کجا خواهد فرستد تعزیت
ماندگان از راه هم در دام او	سالکان راه هم بر گام او
بی رضا و امر آن فرمان‌روان	هیچ دندانی نخندد در جهان
در فر و سیمای تو پیداست این	گفت ای شه راست گفتی همچنین
شرح کن این را بیان کن نیک نیک	این و صد چندینی ای صادق ولیک
چون به گوش او رسد آرد قبول	آنچنانک فاضل و مرد فضول
که از آن هم بهره یابد عقل عام	آنچنانش شرح کن اندر کلام
خوانش بر هر گونهٔ آشی بود	ناطق کامل چو خوان‌پاشی بود
هر کسی یابد غذای خود جدا	که نماند هیچ مهمان بی نوا
خاص را و عام را مطعم دروست	همچو قرآن که بمعنی هفت توست
که جهان در امر یزدانست رام	گفت این باری یقین شد پیش عام
بی قضا و حکم آن سلطان بخت	هیچ برگی در نیفتد از درخت
تا نگوید لقمه را حق که ادخلوا	از دهان لقمه نشد سوی گلو
جنبش آن رام امر آن غنیست	میل و رغبت کان زمام آدمیست
پر نجنباند نگردد پره‌ای	در زمینها و آسمانها ذره‌ای
شرح نتوان کرد و جلدی نیست خوش	جز به فرمان قدیم نافذش
بی‌نهایت کی شود در نطق رام	کی شمرد برگ درختان را تمام
می‌نگردد جز بامر کردگار	این قدر بشنو که چون کلی کار
حکم او را بندهٔ خواهنده شد	چون قضای حق رضای بنده شد
بلک طبع او چنین شد مستطاب	بی تکلف نه پی مزد و ثواب
نه پی ذوقی حیات مستلذ	زندگی خود نخواهد بهر خوذ
زندگی و مردگی پیشش یکیست	هرکجا امر قدم را مسلکیست
بهر یزدان می‌مرد نه از خوف رنج	بهر یزدان می‌زید نه بهر گنج
نه برای جنت و اشجار و جو	هست ایمانش برای خواست او
نه ز بیم آنک در آتش رود	ترک کفرش هم برای حق بود
نه ریاضت نه بجست و جوی او	این چنین آمد ز اصل آن خوی او
همچو حلوای شکر او را قضا	آنگهان خندد که او بیند رضا
نه جهان بر امر و فرمانش رود	بنده‌ای کش خوی و خلقت این بود
که بگردان ای خداوند این قضا	پس چرا لابه کند او یا دعا
بهر حق پیشش چو حلوا در گلو	مرگ او و مرگ فرزندان او
چون قطایف پیش شیخ بی‌نوا	نزع فرزندان بر آن باوفا
در دعا بیند رضای دادگر	پس چراگوید دعا الا مگر
می‌کند آن بندهٔ صاحب رشد	آن شفاعت و آن دعا نه از رحم خود
که چراغ عشق حق افروختست	رحم خود را او همان دم سوختست
سوخت مر اوصاف خود را مو بمو	دوزخ اوصاف او عشقست و او
جز دقوقی تا درین دولت بتاخت	هر طروقی این فروقی کی شناخت
عاشق و صاحب کرامت خواجه‌ای	آن دقوقی داشت خوش دیباجه‌ای
شب‌روان راگشته زو روشن روان	در زمین می‌شد چو مه بر آسمان
کم دو روز اندر دهی انداختی	در مقامی مسکنی کم ساختی
عشق آن مسکن کند در من فروز	گفت در یک خانه گر باشم دو روز
انقلی یا نفس سیری للغنا	غرة المسکن احاذره انا
کی یکون خالصا فی الامتحان	لا اعود خلق قلبی بالمکان
چشم اندر شاه باز او همچو باز	روز اندر سیر بد شب در نماز
منفرد از مرد و زن نه از دوی	منقطع از خلق نه از بد خوی
خوش شفعیی و دعااش مستجاب	مشفقی خلق و نافع همچو آب
بهتر از مادر شهی‌تر از پدر	نیک و بد را مهربان و مستقر
چون پدر هستم شفیق و مهربان	گفت پیغامبر شما را ای مهان
جزو را از کل چرا بر می‌کنید	زان سبب که جمله اجزای منید
عضو از تن قطع شد مردار شد	جزو از کل قطع شد بی کار شد
مرده باشد نبودش از جان خبر	تا نپیوندد بکل بار دگر
عضو نو ببریده هم جنبش کند	ور بجنبد نیست آن را خود سند
این نه آن کلست کو ناقص شود	جزو ازین کل گر برد یکسو رود
چیز ناقص گفته شد بهر مثال	قطع و وصل او نیاید در مقال
شیر مثل او نباشد گرچه راند	مر علی را در مثالی شیر خواند
جانب قصهٔ دقوقی ای جوان	از مثال و مثل و فرق آن بران
گوی تقوی از فرشته می‌ربود	آنک در فتوی امام خلق بود
هم ز دین‌داری او دین رشک خورد	آنک اندر سیر مه را مات کرد
طالب خاصان حق بودی مدام	با چنین تقوی و اوراد و قیام
که دمی بر بندهٔ خاصی زدی	در سفر معظم مرادش آن بدی
کن قرین خاصگانم ای اله	این همی‌گفتی چو می‌رفتی براه
بنده و بسته‌میان ومجملم	یا رب آنها راکه بشناسد دلم
بر من محجوبشان کن مهربان	و آنک نشناسم تو ای یزدان جان
این چه عشقست و چه استسقاست این	حضرتش گفتی که ای صدر مهین
چون خدا با تست چون جویی بشر	مهر من داری چه می‌جویی دگر
تو گشودی در دلم راه نیاز	او بگفتی یا رب ای دانای راز
طمع در آب سبو هم بسته‌ام	درمیان بحر اگر بنشسته‌ام
طمع در نعجهٔ حریفم هم بخاست	همچو داودم نود نعجه مراست
حرص اندر غیر تو ننگ و تباه	حرص اندر عشق تو فخرست و جاه
و آن حیزان ننگ و بدکیشی بود	شهوت و حرص نران بیشی بود
در مخنث حرص سوی پس رود	حرص مردان از ره پیشی بود
و آن دگر حرص افتضاح و سردی است	آن یکی حرص از کمال مردی است
که سوی خضری شود موسی روان	آه سری هست اینجا بس نهان
بر هر آنچ یافتی بالله مه‌ایست	همچو مستسقی کز آبش سیر نیست
صدر را بگذار صدر تست راه	بی نهایت حضرتست این بارگاه
بین چه می‌گوید ز مشتاقی کلیم	از کلیم حق بیاموز ای کریم
طالب خضرم ز خودبینی بری	با چنین جاه و چنین پیغامبری
در پی نیکوپیی سرگشته‌ای	موسیا تو قوم خود را هشته‌ای
چند گردی چند جویی تا کجا	کیقبادی رسته از خوف و رجا
آسمانا چند پیمایی زمین	آن تو با تست و تو واقف برین
آفتاب و ماه را کم ره زنید	گفت موسی این ملامت کم کنید
تا شوم مصحوب سلطان زمن	می‌روم تا مجمع البحرین من
ذاک او امضی و اسری حقبا	اجعل الخضر لامری سببا
سالها چه بود هزاران سالها	سالها پرم بپر و بالها
عشق جانان کم مدان از عشق نان	می‌روم یعنی نمی‌ارزد بدان
داستان آن دقوقی را بگو	این سخن پایان ندارد ای عمو
گفت سافرت مدی فی خافقیه	آن دقوقی رحمة الله علیه
بی‌خبر از راه حیران در اله	سال و مه رفتم سفر از عشق ماه
گفت من حیرانم و بی خویش و دنگ	پا برهنه می‌روی بر خار و سنگ
زانک بر دل می‌رود عاشق یقین	تو مبین این پایها را بر زمین
دل چه داند کوست مست دل‌نواز	از ره و منزل ز کوتاه و دراز
رفتن ارواح دیگر رفتنست	آن دراز و کوته اوصاف تنست
نه بگامی بود نه منزل نه نقل	تو سفرکردی ز نطفه تا بعقل
جسم ما از جان بیاموزید سیر	سیر جان بی چون بود در دور و دیر
می‌رود بی‌چون نهان در شکل چون	سیر جسمانه رها کرد او کنون
تا ببینم در بشر انوار یار	گفت روزی می‌شدم مشتاق‌وار
آفتابی درج اندر ذره‌ای	تا ببینم قلزمی در قطره‌ای
بود بیگه گشته روز و وقت شام	چون رسیدم سوی یک ساحل بگام
اندر آن ساحل شتابیدم بدان	هفت شمع از دور دیدم ناگهان
بر شده خوش تا عنان آسمان	نور شعلهٔ هر یکی شمعی از آن
موج حیرت عقل را از سر گذشت	خیره گشتم خیرگی هم خیره گشت
کین دو دیدهٔ خلق ازینها دوختست	این چگونه شمعها افروختست
پیش آن شمعی که بر مه می‌فزود	خلق جویان چراغی گشته بود
بندشان می‌کرد یهدی من یشا	چشم‌بندی بد عجب بر دیده‌ها
می‌شکافد نور او جیب فلک	باز می‌دیدم که می‌شد هفت یک
مستی و حیرانی من زفت شد	باز آن یک بار دیگر هفت شد
که نیاید بر زبان و گفت ما	اتصالاتی میان شمعها
سالها نتوان نمودن از زبان	آنک یک دیدن کند ادارک آن
سالها نتوان شنودن آن بگوش	آنک یک دم بیندش ادراک هوش
زانک لا احصی ثناء ما علیک	چونک پایانی ندارد رو الیک
تا چه چیزست از نشان کبریا	پیشتر رفتم دوان کان شمعها
تا بیفتادم ز تعجیل و شتاب	می‌شدم بی خویش و مدهوش و خراب
اوفتادم بر سر خاک زمین	ساعتی بی‌هوش و بی‌عقل اندرین
در روش گویی نه سر نه پاستم	باز با هوش آمدم برخاستم
نورشان می‌شد به سقف لاژورد	هفت شمع اندر نظر شد هفت مرد
از صلابت نورها را می‌سترد	پیش آن انوار نور روز درد
چشمم از سبزی ایشان نیکبخت	باز هر یک مرد شد شکل درخت
برگ هم گم گشته از میوهٔ فراخ	زانبهی برگ پیدا نیست شاخ
سدره چه بود از خلا بیرون شده	هر درختی شاخ بر سدره زده
زیرتر از گاو و ماهی بد یقین	بیخ هر یک رفته در قعر زمین
عقل از آن اشکالشان زیر و زبر	بیخشان از شاخ خندان‌روی‌تر
همچو آب از میوه جستی برق نور	میوه‌ای که بر شکافیدی ز زور
صد هزاران خلق از صحرا و دشت	این عجب‌تر که بریشان می‌گذشت
از گلیمی سایه‌بان می‌ساختند	ز آرزوی سایه جان می‌باختند
صد تفو بر دیده‌های پیچ پیچ	سایهٔ آن را نمی‌دیدند هیچ
که نبیند ماه را بیند سها	ختم کرده قهر حق بر دیده‌ها
لیک از لطف و کرم نومید نه	ذره‌ای را بیند و خورشید نه
پخته می‌ریزد چه سحرست ای خدا	کاروانها بی نوا وین میوه‌ها
درهم افتاده بیغما خشک‌حلق	سیب پوسیده همی‌چیدند خلق
دم بدم یا لیت قوم یعلمون	گفته هر برگ و شکوفه آن غصون
سوی ما آیید خلق شوربخت	بانگ می‌آمد ز سوی هر درخت
چشمشان بستیم کلا لا وزر	بانگ می‌آمد ز غیرت بر شجر
تا ازین اشجار مستسعد شوید	گر کسی می‌گفتشان کین سو روید
از قضاء الله دیوانه شدست	جمله می‌گفتند کین مسکین مست
وز ریاضت گشت فاسد چون پیاز	مغز این مسکین ز سودای دراز
خلق را این پرده و اضلال چیست	او عجب می‌ماند یا رب حال چیست
یک قدم آن سو نمی‌آرند نقل	خلق گوناگون با صد رای و عقل
گشته منکر زین چنین باغی و عاق	عاقلان و زیرکانشان ز اتفاق
دیو چیزی مرا مرا بر سر زده	یا منم دیوانه و خیره شده
خواب می‌بینم خیال اندر زمن	چشم می‌مالم بهر لحظه که من
میوه‌هاشان می‌خورم چون نگروم	خواب چه بود بر درختان می‌روم
که همی‌گیرند زین بستان کران	باز چون من بنگرم در منکران
ز آرزوی نیم غوره جانسپار	با کمال احتیاج و افتقار
می‌زنند این بی‌نوایان آه سخت	ز اشتیاق و حرص یک برگ درخت
این خلایق صد هزار اندر هزار	در هزیمت زین درخت و زین ثمار
دست در شاخ خیالی در زدم	باز می‌گویم عجب من بی‌خودم
تا بظنوا انهم قد کذبوا	حتی اذا ما استیاس الرسل بگو
این بود که خویش بیند محتجب	این قرائت خوان که تخفیف کذب
ز اتفاق منکری اشقیا	در گمان افتاد جان انبیا
ترکشان گو بر درخت جان بر آ	جائهم بعد التشکک نصرنا
هر دم و هر لحظه سحرآموزیست	می‌خور و می‌ده بدان کش روزیست
چونک صحرا از درخت و بر تهیست	خلق‌گویان ای عجب این بانگ چیست
که به نزدیک شما باغست و خوان	گیج گشتیم از دم سوداییان
یا بیابانیست یا مشکل رهیست	چشم می‌مالیم اینجا باغ نیست
چون بود بیهوده ور خود هست کو	ای عجب چندین دراز این گفت و گو
این چنین مهری چرا زد صنع رب	من همی‌گویم چو ایشان ای عجب
در تعجب نیز مانده بولهب	زین تنازعها محمد در عجب
تا چه خواهد کرد سلطان شگرف	زین عجب تا آن عجب فرقیست ژرف
چند گویی چند چون قحطست گوش	ای دقوقی تیزتر ران هین خموش
باز شد آن هفت جمله یک درخت	گفت راندم پیشتر من نیکبخت
من چه سان می‌گشتم ازحیرت همی	هفت می‌شد فرد می‌شد هر دمی
صف کشیده چون جماعت کرده ساز	بعد از آن دیدم درختان در نماز
دیگران اندر پس او در قیام	یک درخت از پیش مانند امام
از درختان بس شگفتم می‌نمود	آن قیام و آن رکوع و آن سجود
گفت النجم و شجر را یسجدان	یاد کردم قول حق را آن زمان
این چه ترتیب نمازست آنچنان	این درختان را نه زانو نه میان
می عجب داری ز کار ما هنوز	آمد الهام خدا کای با فروز
جمله در قعده پی یزدان فرد	بعد دیری گشت آنها هفت مرد
تا کیانند و چه دارند از جهان	چشم می‌مالم که آن هفت ارسلان
کردم ایشان را سلام از انتباه	چون به نزدیکی رسیدم من ز راه
ای دقوقی مفخر و تاج کرام	قوم گفتندم جواب آن سلام
پیش ازین بر من نظر ننداختند	گفتم آخر چون مرا بشناختند
یکدگر را بنگریدند از فرود	از ضمیر من بدانستند زود
این بپوشیدست اکنون بر تو نیز	پاسخم دادند خندان کای عزیز
کی شود پوشیده راز چپ و راست	بر دلی کو در تحیر با خداست
چون ز اسم حرف رسمی واقفند	گفتم ار سوی حقایق بشکفند
آن ز استغراق دان نه از جاهلی	گفت اگر اسمی شود غیب از ولی
اقتدا کردن به تو ای پاک دوست	بعد از آن گفتند ما را آرزوست
مشکلاتی دارم از دور زمن	گفتم آری لیک یک ساعت که من
که به صحبت روید انگوری ز خاک	تا شود آن حل به صحبتهای پاک
خلوتی و صحبتی کرد از کرم	دانهٔ پرمغز با خاک دژم
تا نماندش رنگ و بو و سرخ و زرد	خویشتن در خاک کلی محو کرد
پرگشاد و بسط شد مرکب براند	از پس آن محو قبض او نماند
رفت صورت جلوهٔ معنیش شد	پیش اصل خویش چون بی‌خویش شد
تف دل از سر چنین کردن بخاست	سر چنین کردند هین فرمان تراست
چون مراقب گشتم و از خود جدا	ساعتی با آن گروه مجتبی
زانک ساعت پیر گرداند جوان	هم در آن ساعت ز ساعت رست جان
رست از تلوین که از ساعت برست	جمله تلوینها ز ساعت خاستست
چون نماند محرم بی‌چون شوی	چون ز ساعت ساعتی بیرون شوی
زانکش آن سو جز تحیر راه نیست	ساعت از بی‌ساعتی آگاه نیست
بسته‌اند اندر جهان جست و جو	هر نفر را بر طویله خاص او
جز بدستوری نیاید رافضی	منتصب بر هر طویله رایضی
در طویله دیگران سر در کند	از هوس گر از طویله بسکلد
گوشهٔ افسار او گیرند و کش	در زمان آخرجیان چست خوش
اختیارت را ببین بی اختیار	حافظان را گر نبینی ای عیار
بر گشادستت چرا حسبی چرا	اختیاری می‌کنی و دست و پا
نام تهدیدات نفسش کرده‌ای	روی در انکار حافظ برده‌ای
هین نماز آمد دقوقی پیش رو	این سخن پایان ندارد تیز دو
تا مزین گردد از تو روزگار	ای یگانه هین دوگانه بر گزار
چشم روشن باید ایدر پیشوا	ای امام چشم‌روشن در صلا
در امامت پیش کردن کور را	در شریعت هست مکروه ای کیا
چشم‌روشن به وگر باشد سفیه	گرچه حافظ باشد و چست و فقیه
چشم باشد اصل پرهیز و حذر	کور را پرهیز نبود از قذر
هیچ مؤمن را مبادا چشم کور	او پلیدی را نبیند در عبور
کور باطن در نجاسات سرست	کور ظاهر در نجاسهٔ ظاهرست
آن نجاسهٔ باطن افزون می‌شود	این نجاسهٔ ظاهر از آبی رود
چون نجاسات بواطن شد عیان	جز به آب چشم نتوان شستن آن
آن نجاست نیست بر ظاهر ورا	چون نجس خواندست کافر را خدا
آن نجاست هست در اخلاق و دین	ظاهر کافر ملوث نیست زین
و آن نجاست بویش از ری تا بشام	این نجاست بویش آید بیست گام
بر دماغ حور و رضوان بر شود	بلک بویش آسمانها بر رود
مردم اندر حسرت فهم درست	اینچ می‌گویم به قدر فهم تست
چون سبو بشکست ریزد آب ازو	فهم آبست و وجود تن سبو
اندرو نه آب ماند خود نه برف	این سبو را پنج سوراخست ژرف
هم شنیدی راست ننهادی تو سم	امر غضوا غضة ابصارکم
گوش چون ریگست فهمت را خورد	از دهانت نطق فهمت را برد
می‌کشاند آب فهم مضمرت	همچنین سوراخهای دیگرت
بی عوض آن بحر را هامون کنی	گر ز دریا آب را بیرون کنی
مدخل اعواض را و ابدال را	بیگهست ار نه بگویم حال را
از کجا آید ز بعد خرجها	کان عوضها و آن بدلها بحر را
ابرها هم از برونش می‌برند	صد هزاران جانور زو می‌خورند
از کجا دانند اصحاب رشد	باز دریا آن عوضها می‌کشد
ماند بی مخلص درون این کتاب	قصه‌ها آغاز کردیم از شتاب
که فلک و ارکان چو تو شاهی نزاد	ای ضیاء الحق حسام الدین راد
ای دل و جان از قدوم تو خجل	تو بنادر آمدی در جان و دل
قصد من زانها تو بودی ز اقتضا	چند کردم مدح قوم ما مضی
تو بنام هر که خواهی کن ثنا	خانهٔ خود را شناسد خود دعا
حق نهادست این حکایات و مثل	بهر کتمان مدیح از نا محل
لیک بپذیرد خدا جهد المقل	گر چه آن مدح از تو هم آمد خجل
کز دو دیدهٔ کور دو قطره کفاف	حق پذیرد کسره‌ای دارد معاف
که ستودم مجمل این خوش‌نام را	مرغ و ماهی داند آن ابهام را
تا خیالش را به دندان کم گزد	تا برو آه حسودان کم وزد
در وثاق موش طوطی کی غنود	خود خیالش را کجا یابد حسود
موی ابروی ویست آن نه هلال	آن خیال او بود از احتیال
بر نویس اکنون دقوقی پیش رفت	مدح تو گویم برون از پنج و هفت
مدح جملهٔ انبیا آمد عجین	در تحیات و سلام الصالحین
کوزه‌ها در یک لگن در ریخته	مدحها شد جملگی آمیخته
کیشها زین روی جز یک کیش نیست	زانک خود ممدوح جز یک بیش نیست
بر صور و اشخاص عاریت بود	دان که هر مدحی بنور حق رود
لیک بر پنداشت گم‌ره می‌شوند	مدحها جز مستحق را کی کنند
حایط آن انوار را چون رابطی	همچو نوری تافته بر حایطی
ضال مه گم کرد و ز استایش بماند	لاجرم چون سایه سوی اصل راند
سر بچه در کرد و آن را می‌ستود	یا ز چاهی عکس ماهی وا نمود
گرچه جهل او بعکسش کرد رو	در حقیقت مادح ماهست او
کفر شد آن چون غلط شد ماجرا	مدح او مه‌راست نه آن عکس را
مه به بالا بود و او پنداشت زیر	کز شقاوت گشت گم‌ره آن دلیر
شهوت رانده پشیمان می‌شوند	زین بتان خلقان پریشان می‌شوند
وز حقیقت دورتر وا مانده است	زآنک شهوت با خیالی رانده است
تا بدان پر بر حقیقت بر شود	با خیالی میل تو چون پر بود
لنگ گشتی و آن خیال از تو گریخت	چون براندی شهوتی پرت بریخت
تا پر میلت برد سوی جنان	پر نگه دار و چنین شهوت مران
بر خیالی پر خود بر می‌کنند	خلق پندارند عشرت می‌کنند
مهلتم ده معسرم زان تن زدم	وام‌دار شرح این نکته شدم
قوم همچون اطلس آمد او طراز	پیش در شد آن دقوقی در نماز
در پی آن مقتدای نامدار	اقتدا کردند آن شاهان قطار
همچو قربان از جهان بیرون شدند	چونک با تکبیرها مقرون شدند
کای خدا پیش تو ما قربان شدیم	معنی تکبیر اینست ای امام
همچنین در ذبح نفس کشتنی	وقت ذبح الله اکبر می‌کنی
کرد جان تکبیر بر جسم نبیل	تن چو اسمعیل و جان همچون خلیل
شد به بسم الله بسمل در نماز	گشت کشته تن ز شهوتها و آز
در حساب و در مناجات آمده	چون قیامت پیش حق صفها زده
بر مثال راست‌خیز رستخیز	ایستاده پیش یزدان اشک‌ریز
اندرین مهلت که دادم من ترا	حق همی‌گوید چه آوردی مرا
قوت و قوت در چه فانی کرده‌ای	عمر خود را در چه پایان برده‌ای
پنج حس را در کجا پالوده‌ای	گوهر دیده کجا فرسوده‌ای
خرج کردی چه خریدی تو ز فرش	چشم و هوش و گوش و گوهرهای عرش
من ببخشیدم ز خود آن کی شدند	دست و پا دادمت چون بیل و کلند
صد هزاران آید از حضرت چنین	همچنین پیغامهای دردگین
وز خجالت شد دوتا او در رکوع	در قیام این کفتها دارد رجوع
در رکوع از شرم تسبیحی بخواند	قوت استادن از خجلت نماند
از رکوع و پاسخ حق بر شمر	باز فرمان می‌رسد بردار سر
باز اندر رو فتد آن خام‌کار	سر بر آرد از رکوع آن شرمسار
از سجود و وا ده از کرده خبر	باز فرمان آیدش بردار سر
اندر افتد باز در رو همچو مار	سر بر آرد او دگر ره شرمسار
که بخواهم جست از تو مو بمو	باز گوید سر بر آر و باز گو
که خطاب هیبتی بر جان زدش	قوت پا ایستادن نبودش
حضرتش گوید سخن گو با بیان	پس نشیند قعده زان بار گران
دادمت سرمایه هین بنمای سود	نعمتت دادم بگو شکرت چه بود
سوی جان انبیا و آن کرام	رو بدست راست آرد در سلام
سخت در گل ماندش پای و گلیم	یعنی ای شاهان شفاعت کین لئیم
چاره آنجا بود و دست‌افزار زفت	انبیا گویند روز چاره رفت
ترک ما گو خون ما اندر مشو	مرغ بی‌هنگامی ای بدبخت رو
در تبار و خویش گویندش که خپ	رو بگرداند به سوی دست چپ
ما کییم ای خواجه دست از ما بدار	هین جواب خویش گو با کردگار
جان آن بیچاره‌دل صد پاره شد	نه ازین سو نه از آن سو چاره شد
پس برآرد هر دو دست اندر دعا	از همه نومید شد مسکین کیا
اول و آخر توی و منتها	کز همه نومید گشتم ای خدا
تا بدانی کین بخواهد شد یقین	در نماز این خوش اشارتها ببین
سر مزن چون مرغ بی تعظیم و ساز	بچه بیرون آر از بیضه نماز
اندر آن ساحل در آمد در نماز	آن دقوقی در امامت کرد ساز
اینت زیبا قوم و بگزیده امام	و آن جماعت در پی او در قیام
چون شنید از سوی دریا داد داد	ناگهان چشمش سوی دریا فتاد
در قضا و در بلا و زشتیی	در میان موج دید او کشتیی
این سه تاریکی و از غرقاب بیم	هم شب و هم ابر و هم موج عظیم
موجها آشوفت اندر چپ و راست	تند بادی همچو عزرائیل خاست
نعره وا ویلها برخاسته	اهل کشتی از مهابت کاسته
کافر و ملحد همه مخلص شدند	دستها در نوحه بر سر می‌زدند
عهدها و نذرها کرده بجان	با خدا با صد تضرع آن زمان
رویشان قبله ندید از پیچ پیچ	سر برهنه در سجود آنها که هیچ
آن زمان دیده در آن صد زندگی	گفته که بی‌فایده‌ست این بندگی
دوستان و خال و عم بابا و مام	از همه اومید ببریده تمام
همچو در هنگام جان کندن شقی	زاهد و فاسق شد آن دم متقی
حیله‌ها چون مرد هنگام دعاست	نه ز چپشان چاره بود و نه ز راست
بر فلک زیشان شده دود سیاه	در دعا ایشان و در زاری و آه
بانگ زد کای سگ‌پرستان علتین	دیو آن دم از عداوت بین بین
عاقبت خواهد بدن این اتفاق	مرگ و جسک ای اهل انکار و نفاق
که شوید از بهر شهوت دیو خاص	چشمتان تر باشد از بعد خلاص
دستتان بگرفت یزدان از قدر	یادتان ناید که روزی در خطر
این سخن را نشنود جز گوش نیک	این همی‌آمد ندا از دیو لیک
قطب و شاهنشاه و دریای صفا	راست فرمودست با ما مصطفی
عاقلان بینند ز اول مرتبت	کانچ جاهل دید خواهد عاقبت
عاقل اول دید و آخر آن مصر	کارها ز آغاز اگر غیبست و سر
عاقل و جاهل ببیند در عیان	اولش پوشیده باشد و آخر آن
حزم را سیلاب کی اندر ربود	گر نبینی واقعهٔ غیب ای عنود
دم بدم بیند بلای ناگهان	حزم چه بود بدگمانی بر جهان
مرد را بربود و در بیشه کشید	آنچنانک ناگهان شیری رسید
تو همان اندیش ای استاد دین	او چه اندیشد در آن بردن ببین
جان ما مشغول کار و پیشه‌ها	می‌کشد شیر قضا در بیشه‌ها
زیر آب شور رفته تا به حلق	آنچنانک از فقر می‌ترسند خلق
گنجهاشان کشف گشتی در زمین	گر بترسندی از آن فقرآفرین
در پی هستی فتاده در عدم	جمله‌شان از خوف غم در عین غم
رحم او جوشید و اشک او دوید	چون دقوقی آن قیامت را بدید
دستشان گیر ای شه نیکو نشان	گفت یا رب منگر اندر فعلشان
ای رسیده دست تو در بحر و بر	خوش سلامتشان به ساحل با زبر
در گذار از بدسگالان این بدی	ای کریم و ای رحیم سرمدی
بی ز رشوت بخش کرده عقل و هوش	ای بداده رایگان صد چشم و گوش
دیده از ما جمله کفران و خطا	پیش از استحقاق بخشیده عطا
تو توانی عفو کردن در حریم	ای عظیم از ما گناهان عظیم
وین دعا را هم ز تو آموختیم	ما ز آز و حرص خود را سوختیم
در چنین ظلمت چراغ افروختی	حرمت آن که دعا آموختی
آن زمان چون مادران با وفا	همچنین می‌رفت بر لفظش دعا
بی خود از وی می بر آمد بر سما	اشک می‌رفت از دو چشمش و آن دعا
آن دعا زو نیست گفت داورست	آن دعای بی خودان خود دیگرست
آن دعا و آن اجابت از خداست	آن دعا حق می‌کند چون او فناست
بی‌خبر زان لابه کردن جسم و جان	واسطهٔ مخلوق نه اندر میان
خوی حق دارند در اصلاح کار	بندگان حق رحیم و بردبار
در مقام سخت و در روز گران	مهربان بی‌رشوتان یاری‌گران
هین غنیمت دارشان پیش از بلا	هین بجو این قوم را ای مبتلا
واهل کشتی را بجهد خود گمان	رست کشتی از دم آن پهلوان
بر هدف انداخت تیری از هنر	که مگر بازوی ایشان در حذر
و آن زدم دانند روباهان غرار	پا رهاند روبهان را در شکار
می‌رهاند جان ما را در کمین	عشقها با دم خود بازند کین
پا چو نبود دم چه سود ای چشم‌شوخ	روبها پا را نگه دار از کلوخ
می‌رهاندمان ز صدگون انتقام	ما چو روباهان و پای ما کرام
عشقها بازیم با دم چپ و راست	حیلهٔ باریک ما چون دم ماست
تا که حیران ماند از ما زید و بکر	دم بجنبانیم ز استدلال و مکر
دست طمع اندر الوهیت زدیم	طالب حیرانی خلقان شدیم
این نمی‌بینیم ما کاندر گویم	تا بافسون مالک دلها شویم
دست وا دار از سبال دیگران	در گوی و در چهی ای قلتبان
بعد از آن دامان خلقان گیر و کش	چون به بستانی رسی زیبا و خوش
نغز جایی دیگران را هم بکش	ای مقیم حبس چار و پنج و شش
بوسه گاهی یافتی ما را ببر	ای چو خربنده حریف کون خر
میل شاهی از کجاات خاستست	چون ندادت بندگی دوست دست
بسته‌ای در گردن جانت زهی	در هوای آنک گویندت زهی
وقف کن دل بر خداوندان دل	روبها این دم حیلت را بهل
روبها تو سوی جیفه کم شتاب	در پناه شیر کم ناید کباب
که چو جزوی سوی کل خود روی	تو دلا منظور حق آنگه شوی
نیست بر صورت که آن آب و گلست	حق همی‌گوید نظرمان در دلست
دل فراز عرش باشد نه به پست	تو همی‌گویی مرا دل نیز هست
لیک زان آبت نشاید آب‌دست	در گل تیره یقین هم آب هست
پس دل خود را مگو کین هم دلست	زانک گر آبست مغلوب گلست
آن دل ابدال یا پیغامبرست	آن دلی کز آسمانها برترست
در فزونی آمده وافی شده	پاک گشته آن ز گل صافی شده
رسته از زندان گل بحری شده	ترک گل کرده سوی بحر آمده
بحر رحمت جذب کن ما را ز طین	آب ما محبوس گل ماندست هین
لیک می‌لافی که من آب خوشم	بحر گوید من ترا در خود کشم
ترک آن پنداشت کن در من درآ	لاف تو محروم می‌دارد ترا
گل گرفته پای آب و می‌کشد	آب گل خواهد که در دریا رود
گل بماند خشک و او شد مستقل	گر رهاند پای خود از دست گل
جذب تو نقل و شراب ناب را	آن کشیدن چیست از گل آب را
خواه مال و خواه جاه و خواه نان	همچنین هر شهوتی اندر جهان
چون نیابی آن خمارت می‌زند	هر یکی زینها ترا مستی کند
که بدان مفقود مستی‌ات بدست	این خمار غم دلیل آن شدست
تا نگردد غالب و بر تو امیر	جز به اندازهٔ ضرورت زین مگیر
حاجت غیری ندارم واصلم	سر کشیدی تو که من صاحب‌دلم
که منم آب و چرا جویم مدد	آنچنانک آب در گل سر کشد
لاجرم دل ز اهل دل برداشتی	دل تو این آلوده را پنداشتی
کو بود در عشق شیر و انگبین	خود روا داری که آن دل باشد این
هر خوشی را آن خوش از دل حاصلست	لطف شیر و انگبین عکس دلست
سایهٔ دل چون بود دل را غرض	پس بود دل جوهر و عالم عرض
یا زبون این گل و آب سیاه	آن دلی کو عاشق مالست و جاه
می‌پرستدشان برای گفت و گو	یا خیالاتی که در ظلمات او
دل نظرگاه خدا وانگاه کور	دل نباشد غیر آن دریای نور
در یکی باشد کدامست آن کدام	نه دل اندر صد هزاران خاص و عام
تا شود آن ریزه چون کوهی ازو	ریزهٔ دل را بهل دل را بجو
زر همی‌افشاند از احسان و جود	دل محیطست اندرین خطهٔ وجود
می‌کند بر اهل عالم اختیار	از سلام حق سلامیها نثار
آن نثار دل بر آنکس می‌رسد	هر که را دامن درستست و معد
هین منه در دامن آن سنگ فجور	دامن تو آن نیازست و حضور
تا بدانی نقد را از رنگها	تا ندرد دامنت زان سنگها
هم ز سنگ سیم و زر چون کودکان	سنگ پر کردی تو دامن از جهان
دامن صدقت درید و غم فزود	از خیال سیم و زر چون زر نبود
تا نگیرد عقل دامنشان به چنگ	کی نماید کودکان را سنگ سنگ
مو نمی‌گنجد درین بخت و امید	پیر عقل آمد نه آن موی سپید
شد نماز آن جماعت هم تمام	چون رهید آن کشتی و آمد بکام
کین فضولی کیست از ما ای پدر	فجفجی افتادشان با همدگر
از پس پشت دقوقی مستتر	هر یکی با آن دگر گفتند سر
این دعا نه از برون نه از درون	گفت هر یک من نکردستم کنون
بوالفضولانه مناجاتی بکرد	گفت مانا این امام ما ز درد
مر مرا هم می‌نماید این چنین	گفت آن دیگر که ای یار یقین
کرد بر مختار مطلق اعتراض	او فضولی بوده است از انقباض
که چه می‌گویند آن اهل کرم	چون نگه کردم سپس تا بنگرم
رفته بودند از مقام خود تمام	یک ازیشان را ندیدم در مقام
چشم تیز من نشد بر قوم چیر	نه به چپ نه راست نه بالا نه زیر
نه نشان پا و نه گردی بدشت	درها بودند گویی آب گشت
در کدامین روضه رفتند آن رمه	در قباب حق شدند آن دم همه
چون بپوشانید حق بر چشم ما	درتحیر ماندم کین قوم را
مثل غوطهٔ ماهیان در آب جو	آنچنان پنهان شدند از چشم او
عمرها در شوق ایشان اشک راند	سالها درحسرت ایشان بماند
کی در آرد با خدا ذکر بشر	تو بگویی مرد حق اندر نظر
که بشر دیدی تو ایشان را نه جان	خر ازین می‌خسپد اینجا ای فلان
که بشر دیدی مر ایشان را چو عام	کار ازین ویران شدست ای مرد خام
گفت من از آتشم آدم ز طین	تو همان دیدی که ابلیس لعین
چند بینی صورت آخر چند چند	چشم ابلیسانه را یک دم ببند
هین مبر اومید ایشان را بجو	ای دقوقی با دو چشم همچو جو
هر گشادی در دل اندر بستن است	هین بجو که رکن دولت جستن است
کو و کو می‌گو بجان چون فاخته	از همه کار جهان پرداخته
که دعا را بست حق در استجب	نیک بنگر اندرین ای محتجب
آن دعااش می‌رود تا ذوالجلال	هر که را دل پاک شد از اعتلال
روز و شب می‌کرد افغان و نفیر	یادم آمد آن حکایت کان فقیر
بی شکار و رنج و کسب و انتقال	وز خدا می‌خواست روزی حلال
لیک تعویق آمد و شد پنج‌تو	پیش ازین گفتیم بعضی حال او
چون ز ابر فضل حق حکمت بریخت	هم بگوییمش کجا خواهد گریخت
ای بظلمت گاو من گشته رهین	صاحب گاوش بدید و گفت هین
ابله طرار انصاف اندر آ	هین چراکشتی بگو گاو مرا
قبله را از لابه می‌آراستم	گفت من روزی ز حق می‌خواستم
روزی من بود کشتم نک جواب	آن دعای کهنه‌ام شد مستجاب
چند مشتی زد به رویش ناشکفت	او ز خشم آمد گریبانش گرفت
که بیا ای ظالم گیج غبی	می‌کشیدش تا به داود نبی
عقل در تن آور و با خویش آ	حجت بارد رها کن ای دغا
بر سر و و ریش من و خویش ای لوند	این چه می‌گویی دعا چه بود مخند
اندرین لابه بسی خون خورده‌ام	گفت من با حق دعاها کرده‌ام
سر بزن بر سنگ ای منکرخطاب	من یقین دارم دعا شد مستجاب
ژاژ بینید و فشار این مهین	گفت گرد آیید هین یا مسلمین
چون از آن او کند بهر خدا	ای مسلمانان دعا مال مرا
یک دعا املاک بردندی بکین	گر چنین بودی همه عالم بدین
محتشم گشته بدندی و امیر	گر چنین بودی گدایان ضریر
لابه‌گویان که تو ده‌مان ای خدا	روز و شب اندر دعااند و ثنا
ای گشاینده تو بگشا بند این	تا تو ندهی هیچ کس ندهد یقین
جز لب نانی نیابند از عطا	مکسب کوران بود لابه و دعا
وین فروشندهٔ دعاها ظلم‌جوست	خلق گفتند این مسلمان راست‌گوست
کی کشید این را شریعت خود بسلک	این دعا کی باشد از اسباب ملک
یا ز جنس این شود ملکی ترا	بیع و بخشش یا وصیت یا عطا
گاو را تو باز ده یا حبس رو	در کدامین دفترست این شرع نو
واقعهٔ ما را نداند غیر تو	او به سوی آسمان می‌کرد رو
صد امید اندر دلم افراختی	در دل من آن دعا انداختی
همچو یوسف دیده بودم خوابها	من نمی‌کردم گزافه آن دعا
پیش او سجده‌کنان چون چاکران	دید یوسف آفتاب و اختران
در چه و زندان جز آن را می‌نجست	اعتمادش بود بر خواب درست
از غلامی وز ملام و بیش و کم	ز اعتماد او نبودش هیچ غم
که چو شمعی می‌فروزیدش ز پیش	اعتمادی داشت او بر خواب خویش
بانگ آمد سمع او را از اله	چون در افکندند یوسف را به چاه
تا بمالی این جفا در رویشان	که تو روزی شه شوی ای پهلوان
لیک دل بشناخت قایل را ز اثر	قایل این بانگ ناید در نظر
در میان جان فتادش زان ندا	قوتی و راحتی و مسندی
گلشن و بزمی چو آتش بر خلیل	چاه شد بر وی بدان بانگ جلیل
او بدان قوت بشادی می‌کشید	هر جفا که بعد از آنش می‌رسید
در دل هر مؤمنی تا حشر هست	همچنانک ذوق آن بانگ الست
نه ز امر و نهی حقشان انقباض	تا نباشد در بلاشان اعتراض
گلشکر آن را گوارش می‌دهد	لقمهٔ حکمی که تلخی می‌نهد
لقمه را ز انکار او قی می‌کند	گلشکر آن را که نبود مستند
مست باشد در ره طاعات مست	هر که خوابی دید از روز الست
بی فتور و بی گمان و بی ملال	می‌کشد چون اشتر مست این جوال
شد گواه مستی و دلسوز او	کفک تصدیقش بگرد پوز او
زیر ثقل بار اندک‌خور شده	اشتر از قوت چو شیر نر شده
می‌نماید کوه پیشش تار مو	ز آرزوی ناقه صد فاقه برو
اندرین دنیا نشد بنده و مرید	در الست آنکو چنین خوابی ندید
یک زمان شکرستش و سالی گله	ور بشد اندر تردد صد دله
می‌نهد با صد تردد بی یقین	پای پیش و پای پس در راه دین
ور شتابستت ز الم نشرح شنو	وام‌دار شرح اینم نک گرو
خر به سوی مدعی گاو ران	چون ندارد شرح این معنی کران
بس بلیسانه قیاسست ای خدا	گفت کورم خواند زین جرم آن دغا
جز به خالق کدیه کی آورده‌ام	من دعا کورانه کی می‌کرده‌ام
من ز تو کز تست هر دشوار سهل	کور از خلقان طمع دارد ز جهل
او نیاز جان و اخلاصم ندید	آن یکی کورم ز کوران بشمرید
حب یعمی و یصمست ای حسن	کوری عشقست این کوری من
مقتضای عشق این باشد نکو	کورم از غیر خدا بینا بدو
دایرم برگرد لطفت ای مدار	تو که بینایی ز کورانم مدار
خواب بنمودی و گشتش متکا	آنچنانک یوسف صدیق را
آن دعای بی‌حدم بازی نبود	مر مرا لطف تو هم خوابی نمود
ژاژ می‌دانند گفتار مرا	می‌نداند خلق اسرار مرا
غیر علام سر و ستار عیب	حقشان است و کی داند راز غیب
رو چه سوی آسمان کردی عمو	خصم گفتش رو به من کن حق بگو
لاف عشق و لاف قربت می‌زنی	شید می‌آری غلط می‌افکنی
روی سوی آسمانها کرده‌ای	با کدامین روی چون دل‌مرده‌ای
آن مسلمان می‌نهد رو بر زمین	غلغلی در شهر افتاده ازین
گر بدم هم سر من پیدا مکن	کای خدا این بنده را رسوا مکن
که همی‌خواندم ترا با صد نیاز	تو همی‌دانی و شبهای دراز
پیش تو همچون چراغ روشنیست	پیش خلق این را اگر خود قدر نیست
گفت هین چونست این احوال چون	چونک داود نبی آمد برون
گاو من در خانه او در فتاد	مدعی گفت ای نبی الله داد
گاو من کشت او بیان کن ماجرا	کشت گاوم را بپرسش که چرا
چون تلف کردی تو ملک محترم	گفت داودش بگو ای بوالکرم
تا به یک سو گردد این دعوی و کار	هین پراکنده مگو حجت بیار
روز و شب اندر دعا و در سؤال	گفت ای داود بودم هفت سال
روزیی خواهم حلال و بی عنا	این همی‌جستم ز یزدان کای خدا
کودکان این ماجرا را واصف‌اند	مرد و زن بر ناله من واقف‌اند
تا بگوید بی شکنجه بی ضرر	تو بپرس از هر که خواهی این خبر
که چه می‌گفت این گدای ژنده‌دلق	هم هویدا پرس و هم پنهان ز خلق
گاوی اندر خانه دیدم ناگهان	بعد این جمله دعا و این فغان
شادی آن که قبول آمد قنوت	چشم من تاریک شد نه بهر لوت
که دعای من شنود آن غیب‌دان	کشتم آن را تا دهم در شکر آن
حجت شرعی درین دعوی بگو	گفت داود این سخنها را بشو
بنهم اندر شهر باطل سنتی	تو روا داری که من بی حجتی
ریع را چون می‌ستانی حارثی	این کی بخشیدت خریدی وارثی
تا نکاری دخل نبود آن تو	کسب را همچون زراعت دان عمو
ورنه این بی‌داد بر تو شد درست	آنچ کاری بدروی آن آن تست
رو بجو وام و بده باطل مجو	رو بده مال مسلمان کژ مگو
که همی‌گویند اصحاب ستم	گفت ای شه تو همین می‌گوییم
در دل داود انداز آن فروز	سجده کرد و گفت کای دانای سوز
اندر افکندی براز ای مفضلم	در دلش نه آنچ تو اندر دلم
تا دل داود بیرون شد ز جای	این بگفت و گریه در شد های های
مهلتم ده وین دعاوی را مکاو	گفت هین امروز ای خواهان گاو
پرسم این احوال از دانای راز	تا روم من سوی خلوت در نماز
معنی قرة عینی فی الصلوة	خوی دارم در نماز این التفات
می‌رسد بی واسطه نامهٔ خدا	روزن جانم گشادست از صفا
می‌فتد در خانه‌ام از معدنم	نامه و باران و نور از روزنم
اصل دین ای بنده روزن کردنست	دوزخست آن خانه کان بی روزنست
تیشه زن در کندن روزن هلا	تیشهٔ هر بیشه‌ای کم زن بیا
عکس خورشید برونست از حجاب	یا نمی‌دانی که نور آفتاب
پس چه کرمنا بود بر آدمم	نور این دانی که حیوان دید هم
می‌ندانم کرد خویش از نور فرق	من چو خورشیدم درون نور غرق
بهر تعلیمست ره مر خلق را	رفتنم سوی نماز و آن خلا
حرب خدعه این بود ای پهلوان	کژ نهم تا راست گردد این جهان
گرد از دریای راز انگیختی	نیست دستوری و گر نه ریختی
خواست گشتن عقل خلقان محترق	همچنین داود می‌گفت این نسق
که ندارم در یکیی‌اش شکی	پس گریبانش کشید از پس یکی
لب ببست و عزم خلوتگاه کرد	با خود آمد گفت را کوتاه کرد
سوی محراب و دعای مستجاب	در فرو بست و برفت آنگه شتاب
گشت واقف بر سزای انتقام	حق نمودش آنچ بنمودش تمام
پیش داود پیمبر صف زدند	روز دیگر جمله خصمان آمدند
زود زد آن مدعی تشنیع زفت	همچنان آن ماجراها باز رفت
این مسلمان را ز گاوت کن بحل	گفت داودش خمش کن رو بهل
رو خمش کن حق ستاری بدان	چون خدا پوشید بر تو ای جوان
از پی من شرع نو خواهی نهاد	گفت وا ویلی چه حکمست این چه داد
که معطر شد زمین و آسمان	رفته است آوازهٔ عدلت چنان
زین تعدی سنگ و که بشکافت تفت	بر سگان کور این استم نرفت
کالصلا هنگام ظلمست الصلا	همچنین تشنیع می‌زد برملا
جمله مال خویش او را بخش زود	بعد از آن داود گفتش کای عنود
تا نگردد ظاهر از وی استمت	ورنه کارت سخت گردد گفتمت
که بهر دم می‌کنی ظلمی مزید	خاک بر سر کرد و جامه بر درید
باز داودش به پیش خویش خواند	یک‌دمی دیگر برین تشنیع راند
ظلمت آمد اندک اندک در ظهور	گفت چون بختت نبود ای بخت‌کور
ای دریغ از چون تو خر خاشاک و کاه	ریده‌ای آنگاه صدر و پیشگاه
بندگان او شدند افزون مگو	رو که فرزندان تو با جفت تو
می‌دوید از جهل خود بالا و پست	سنگ بر سینه همی‌زد با دو دست
کز ضمیر کار او غافل بدند	خلق هم اندر ملامت آمدند
کو بود سخرهٔ هوا همچون خسی	ظالم از مظلوم کی داند کسی
کو سر نفس ظلوم خود برد	ظالم از مظلوم آنکس پی برد
خصم هر مظلوم باشد از جنون	ورنه آن ظالم که نفس است از درون
تا تواند زخم بر مسکین زند	سگ هماره حمله بر مسکین کند
که نگیرد صید از همسایگان	شرم شیران راست نه سگ را بدان
از کمین سگشان سوی داود جست	عامهٔ مظلوم‌کش ظالم‌پرست
کای نبی مجتبی بر ما شفیق	روی در داود کردند آن فریق
قهر کردی بی‌گناهی را بلاش	این نشاید از تو کین ظلمیست فاش
کان سر مکتوم او گردد پدید	گفت ای یاران زمان آن رسید
تا بر آن سر نهان واقف شویم	جمله برخیزید تا بیرون رویم
شاخهااش انبه و بسیار و چفت	در فلان صحرا درختی هست زفت
بوی خون می‌آیدم از بیخ او	سخت راسخ خیمه‌گاه و میخ او
خواجه راکشتست این منحوس‌بخت	خون شدست اندر بن آن خوش درخت
آخر از ناشکری آن قلتبان	تا کنون حلم خدا پوشید آن
نه بنوروز و نه موسمهای عید	که عیال خواجه را روزی ندید
یاد ناورد او ز حقهای نخست	بی‌نوایان را به یک لقمه نجست
می‌زند فرزند او را در زمین	تا کنون از بهر یک گاو این لعین
ورنه می‌پوشید جرمش را اله	او بخود برداشت پرده از گناه
پرده خود را بخود بر می‌درند	کافر و فاسق درین دور گزند
می‌نهد ظالم بپیش مردمان	ظلم مستورست در اسرار جان
گاو دوزخ را ببینید از ملا	که ببینیدم که دارم شاخها
بر ضمیر تو گواهی می‌دهند	پس همینجا دست و پایت در گزند
که بگو تو اعتقادت وا مگیر	چون موکل می‌شود برتو ضمیر
می‌کند ظاهر سرت را مو بمو	خاصه در هنگام خشم و گفت و گو
که هویدا کن مرا ای دست و پا	چون موکل می‌شود ظلم و جفا
خاصه وقت جوش و خشم و انتقام	چون همی‌گیرد گواه سر لگام
تا لوای راز بر صحرا زند	پس همان کس کین موکل می‌کند
هم تواند آفرید از بهر نشر	پس موکلهای دیگر روز حشر
گوهرت پیداست حاجت نیست این	ای بده دست آمده در ظلم و کین
بر ضمیر آتشینت واقف‌اند	نیست حاجت شهره گشتن در گزند
که ببینیدم منم ز اصحاب نار	نفس تو هر دم بر آرد صد شرار
من نه نورم که سوی حضرت شوم	جزو نارم سوی کل خود روم
بهر گاوی کرد چندین التباس	همچنان کین ظالم حق ناشناس
نفس اینست ای پدر از وی ببر	او ازو صد گاو برد و صد شتر
یا ربی نامد ازو روزی بدرد	نیز روزی با خدا زاری نکرد
گر منش کردم زیان تو سود کن	کای خدا خصم مرا خشنود کن
عاقلهٔ جانم تو بودی از الست	گر خطا کشتم دیت بر عاقله‌ست
این بود انصاف نفس ای جان حر	سنگ می‌ندهد به استغفار در
گفت دستش را سپس بندید سخت	چون برون رفتند سوی آن درخت
تا لوای عدل بر صحرا زنم	تا گناه و جرم او پیدا کنم
تو غلامی خواجه زین رو گشته‌ای	گفت ای سگ جد او را کشته‌ای
کرد یزدان آشکارا حال او	خواجه را کشتی و بردی مال او
با همین خواجه جفا بنموده است	آن زنت او را کنیزک بوده است
ملک وارث باشد آنها سر بسر	هر چه زو زایید ماده یا که نر
شرع جستی شرع بستان رو نکوست	تو غلامی کسب و کارت ملک اوست
هم برینجا خواجه گویان زینهار	خواجه را کشتی باستم زار زار
از خیالی که بدیدی سهمناک	کارد از اشتاب کردی زیر خاک
باز کاوید این زمین را همچنین	نک سرش با کارد در زیر زمین
کرد با خواجه چنین مکر و ضرر	نام این سگ هم نبشته کارد بر
در زمین آن کارد و سر را یافتند	همچنان کردند چون بشکافتند
هر یکی زنار ببرید از میان	ولوله در خلق افتاد آن زمان
داد خود بستان بدان روی سیاه	بعد از آن گفتش بیا ای دادخواه
کی کند مکرش ز علم حق خلاص	هم بدان تیغش بفرمود او قصاص
لیک چون از حد بشد پیدا کند	حلم حق گرچه مواساها کند
میل جست و جوی و کشف مشکلی	خون نخسپد درفتد در هر دلی
سر بر آرد از ضمیر آن و این	اقتضای داوری رب دین
همچنانک جوشد از گلزار کشت	کان فلان چون شد چه شد حالش چه گشت
خارش دلها و بحث و ماجرا	جوشش خون باشد آن وا جستها
معجزه داود شد فاش و دوتو	چونک پیداگشت سر کار او
سر به سجده بر زمینها می‌زدند	خلق جمله سر برهنه آمدند
از تو ما صد گون عجایب دیده‌ایم	ما همه کوران اصلی بوده‌ایم
کز برای غزو طالوتم بگیر	سنگ با تو در سخن آمد شهیر
صد هزاران مرد را بر هم زدی	تو به سه سنگ و فلاخن آمدی
هر یکی هر خصم را خون‌خواره شد	سنگهایت صدهزاران پاره شد
چون زره‌سازی ترا معلوم شد	آهن اندر دست تو چون موم شد
با تو می‌خوانند چون مقری زبور	کوهها با تو رسایل شد شکور
از دم تو غیب را آماده شد	صد هزاران چشم دل بگشاده شد
زندگی بخشی که سرمد قایمست	و آن قوی‌تر زان همه کین دایمست
کو ببخشد مرده را جان ابد	جان جملهٔ معجزات اینست خود
هر یکی از نو خدا را بنده شد	کشته شد ظالم جهانی زنده شد
خواجه را کشتست او را بنده کن	نفس خود را کش جهانی را زنده کن
خویشتن را خواجه کردست و مهین	مدعی گاو نفس تست هین
بر کشنده گاو تن منکر مشو	آن کشندهٔ گاو عقل تست رو
روزیی بی رنج و نعمت بر طبق	عقل اسیرست و همی خواهد ز حق
آنک بکشد گاو را کاصل بدیست	روزی بی رنج او موقوف چیست
زانک گاو نفس باشد نقش تن	نفس گوید چون کشی تو گاو من
نفس خونی خواجه گشت و پیشوا	خواجه‌زادهٔ عقل مانده بی‌نوا
قوت ارواحست و ارزاق نبیست	روزی بی‌رنج می‌دانی که چیست
گنج اندر گاو دان ای کنج‌کاو	لیک موقوفست بر قربان گاو
دادمی در دست فهم تو زمام	دوش چیزی خورده‌ام ور نه تمام
هرچه می‌آید ز پنهان خانه است	دوش چیزی خورده‌ام افسانه است
گر ز خوش‌چشمان کرشم آموختیم	چشم بر اسباب از چه دوختیم
در سبب منگر در آن افکن نظر	هست بر اسباب اسبابی دگر
معجزات خویش بر کیوان زدند	انبیا در قطع اسباب آمدند
بی زراعت چاش گندم یافتند	بی‌سبب مر بحر را بشکافتند
پشم بز ابریشم آمد کش‌کشان	ریگها هم آرد شد از سعیشان
عز درویش و هلاک بولهب	جمله قرآن هست در قطع سبب
لشکر زفت حبش را بشکند	مرغ بابیلی دو سه سنگ افکند
سنگ مرغی کو به بالا پر زند	پیل را سوراخ سوراخ افکند
تا شود زنده همان دم در کفن	دم گاو کشته بر مقتول زن
خون خود جوید ز خون‌پالای خویش	حلق‌ببریده جهد از جای خویش
رفض اسبابست و علت والسلام	همچنین ز آغاز قرآن تا تمام
بندگی کن تا ترا پیداشود	کشف این نه از عقل کارافزا شود
شهسوار عقل عقل آمد صفی	بند معقولات آمد فلسفی
معدهٔ حیوان همیشه پوست‌جوست	عقل عقلت مغز و عقل تست پوست
مغز نغزان را حلال آمد حلال	مغزجوی از پوست دارد صد ملال
عقل کل کی گام بی ایقان نهد	چونک قشر عقل صد برهان دهد
عقل عقل آفاق دارد پر ز ماه	عقل دفترها کند یکسر سیاه
نور ماهش بر دل و جان بازغست	از سیاهی و سپیدی فارغست
زان شب قدرست کاختروار تافت	این سیاه و این سپید ار قدر یافت
بی ز زر همیان و کیسه ابترست	قیمت همیان و کیسه از زرست
قدر جان از پرتو جانان بود	همچنانک قدر تن از جان بود
هیچ گفتی کافران را میتون	گر بدی جان زنده بی پرتو کنون
تا به قرنی بعد ما آبی رسد	هین بگو که ناطقه جو می‌کند
لیک گفت سالفان یاری بود	گرچه هر قرنی سخن‌آری بود
شد گواه صدق قرآن ای شکور	نه که هم توریت و انجیل و زبور
کز بهشتت آورد جبریل سیب	روزی بی‌رنج جو و بی‌حساب
بی‌صداع باغبان بی رنج کشت	بلک رزقی از خداوند بهشت
بدهدت آن نفع بی توسیط پوست	زانک نفع نان در آن نان داد اوست
نان بی سفره ولی را بهره‌ایست	ذوق پنهان نقش نان چون سفره‌ایست
جز به عدل شیخ کو داود تست	رزق جانی کی بری با سعی و جست
از بن دندان شود او رام تو	نفس چون با شیخ بیند کام تو
کز دم داود او آگاه شد	صاحب آن گاو رام آنگاه شد
برسگ نفست که باشد شیخ یار	عقل گاهی غالب آید در شکار
روی شیخ او را زمرد دیده کن	نفس اژدرهاست با صد زور و فن
چون خران سیخش کن آن سو ای حرون	گر تو صاحب گاو را خواهی زبون
آن زبان صد گزش کوته شود	چون به نزدیک ولی الله شود
زرق و دستانش نیاید در صفت	صد زبان و هر زبانش صد لغت
صد هزاران حجت آرد ناصحیح	مدعی گاو نفس آمد فصیح
ره نتاند زد شه آگاه را	شهر را بفریبد الا شاه را
خنجر و شمشیر اندر آستین	نفس را تسبیح و مصحف در یمین
خویش با او هم‌سر و هم‌سر مکن	مصحف و سالوس او باور مکن
واندر اندازد ترا در قعر او	سوی حوضت آورد بهر وضو
نفس ظلمانی برو چون غالبست	عقل نورانی و نیکو طالبست
بر در خود سگ بود شیر مهیب	زانک او در خانه عقل تو غریب
وین سگان کور آنجا بگروند	باش تا شیران سوی بیشه روند
او نگردد جز بوحی القلب قهر	مکر نفس و تن نداند عام شهر
جز مگر داود کان شیخت بود	هر که جنس اوست یار او شود
هر که را حق در مقام دل نشاند	کو مبدل گشت و جنس تن نماند
یار علت می‌شود علت یقین	خلق جمله علتی‌اند از کمین
هر که بی تمییز کف در وی زند	هر خسی دعوی داودی کند
مرغ ابله می‌کند آن سوی سیر	از صیادی بشنود آواز طیر
هین ازو بگریز اگر چه معنویست	نقد را از نقل نشناسد غویست
گر یقین دعوی کند او در شکیست	رسته و بر بسته پیش او یکیست
چونش این تمییز نبود احمقست	این چنین کس گر ذکی مطلقست
سوی او مشتاق ای دانا دلیر	هین ازو بگریز چون آهو ز شیر
شیرگویی خون او می‌خواست ریخت	عیسی مریم به کوهی می‌گریخت
در پیت کس نیست چه گریزی چو طیر	آن یکی در پی دوید و گفت خیر
کز شتاب خود جواب او نگفت	با شتاب او آنچنان می‌تاخت جفت
پس بجد جد عیسی را بخواند	یک دو میدان در پی عیسی براند
که مرا اندر گریزت مشکلیست	کز پی مرضات حق یک لحظه بیست
نه پیت شیر و نه خصم و خوف و بیم	از کی این سو می‌گریزی ای کریم
می‌رهانم خویش را بندم مشو	گفت از احمق گریزانم برو
که شود کور و کر از تو مستوی	گفت آخر آن مسیحا نه توی
که فسون غیب را ماویستی	گفت آری گفت آن شه نیستی
برجهد چون شیر صید آورده‌ای	چون بخوانی آن فسون بر مرده‌ای
نه ز گل مرغان کنی ای خوب‌رو	گفت آری آن منم گفتا که تو
هرچه خواهی می‌کنی از کیست باک	گفت آری گفت پس ای روح پاک
که نباشد مر ترا از بندگان	با چنین برهان که باشد در جهان
مبدع تن خالق جان در سبق	گفت عیسی که به ذات پاک حق
که بود گردون گریبان‌چاک او	حرمت ذات و صفات پاک او
بر کر و بر کور خواندم شد حسن	کان فسون و اسم اعظم را که من
خرقه را بدرید بر خود تا بناف	بر که سنگین بخواندم شد شکاف
بر سر لاشی بخواندم گشت شی	برتن مرده بخواندم گشت حی
صد هزاران بار و درمانی نشد	خواندم آن را بر دل احمق بود
ریگ شد کز وی نروید هیچ کشت	سنگ خارا گشت و زان خو بر نگشت
سود کرد اینجا نبود آن را سبق	گفت حکمت چیست کآنجا اسم حق
او نشد این را و آن را شد دوا	آن همان رنجست و این رنجی چرا
رنج و کوری نیست قهر آن ابتلاست	گفت رنج احمقی قهر خداست
احمقی رنجیست کان زخم آورد	ابتلا رنجیست کان رحم آورد
چاره‌ای بر وی نیارد برد دست	آنچ داغ اوست مهر او کرده است
صحبت احمق بسی خونها که ریخت	ز احمقان بگریز چون عیسی گریخت
دین چنین دزدد هم احمق از شما	اندک اندک آب را دزدد هوا
همچو آن کو زیر کون سنگی نهد	گرمیت را دزدد و سردی دهد
آمنست او آن پی تعلیم بود	آن گریز عیسی نه از بیم بود
چه غم آن خورشید با اشراق را	زمهریر ار پر کند آفاق را
کز دم احمق صباشان شد وبا	یادم آمد قصهٔ اهل سبا
در فسانه بشنوی از کودکان	آن سبا ماند به شهر بس کلان
درج در افسانه‌شان بس سر و پند	کودکان افسانه‌ها می‌آورند
گنج می‌جو در همه ویرانه‌ها	هزلها گویند در افسانه‌ها
قدر او قدر سکره بیش نی	بود شهری بس عظیم و مه ولی
سخت زفت زفت اندازهٔ پیاز	بس عظیم و بس فراخ و بس دراز
لیک جمله سه تن ناشسته‌رو	مردم ده شهر مجموع اندرو
لیک آن جمله سه خام پخته‌خوار	اندرو خلق و خلایق بی‌شمار
گر هزارانست باشد نیم تن	جان ناکرده به جانان تاختن
از سلیمان کور و دیده پای مور	آن یکی بس دور بین و دیده‌کور
گنج و در وی نیست یک جو سنگ زر	و آن دگر بس تیزگوش و سخت کر
لیک دامنهای جامهٔ او دراز	وآن دگر عور و برهنه لاشه‌باز
من همی‌بینم که چه قومند و چند	گفت کور اینک سپاهی می‌رسند
که چه می‌گویند پیدا و نهان	گفت کر آری شنودم بانگشان
که ببرند از درازی دامنم	آن برهنه گفت ترسان زین منم
خیز بگریزیم پیش از زخم و بند	کور گفت اینک به نزدیک آمدند
می‌شود نزدیکتر یاران هله	کر همی‌گوید که آری مشغله
از طمع برند و من ناآمنم	آن برهنه گفت آوه دامنم
در هزیمت در دهی اندر شدند	شهر را هشتند و بیرون آمدند
لیک ذرهٔ گوشت بر وی نه نژند	اندر آن ده مرغ فربه یافتند
استخوانها زار گشته چون پناغ	مرغ مردهٔ خشک وز زخم کلاغ
هر یکی از خوردنش چون پیل سیر	زان همی‌خوردند چون از صید شیر
چون سه پیل بس بزرگ و مه شدند	هر سه زان خوردند و بس فربه شدند
در نگنجیدی ز زفتی در جهان	آنچنان کز فربهی هر یک جوان
از شکاف در برون جستند و رفت	با چنین گبزی و هفت اندام زفت
در نظر ناید که آن بی‌جا رهیست	راه مرگ خلق ناپیدا رهیست
زین شکاف در که هست آن مختفی	نک پیاپی کاروانها مقتفی
سخت ناپیدا و زو چندین زفاف	بر در ار جویی نیابی آن شکاف
مرگ خود نشنید و نقل خود ندید	کر امل را دان که مرگ ما شنید
عیب خلقان و بگوید کو بکو	حرص نابیناست بیند مو بمو
می‌نبیند گرچه هست او عیب‌جو	عیب خود یک ذره چشم کور او
دامن مرد برهنه چون درند	عور می‌ترسد که دامانش برند
هیچ او را نیست از دزدانش باک	مرد دنیا مفلس است و ترسناک
وز غم دزدش جگر خون می‌شود	او برهنه آمد و عریان رود
خنده آید جانش را زین ترس خویش	وقت مرگش که بود صد نوحه بیش
هم ذکی داند که او بد بی‌هنر	آن زمان داند غنی کش نیست زر
کو بر آن لرزان بود چون رب مال	چون کنار کودکی پر از سفال
پاره گر بازش دهی خندان شود	گر ستانی پاره‌ای گریان شود
گریه و خنده‌ش ندارد اعتبار	چون نباشد طفل را دانش دثار
پس بر آن مال دروغین می‌طپید	محتشم چون عاریت را ملک دید
ترسد از دزدی که برباید جوال	خواب می‌بیند که او را هست مال
پس ز ترس خویش تسخر آیدش	چون ز خوابش بر جهاند گوش‌کش
که بودشان عقل و علم این جهان	همچنان لرزانی این عالمان
گفت ایزد در نبی لا یعلمون	از پی این عاقلان ذو فنون
خویشتن را علم پندارد بسی	هر یکی ترسان ز دزدی کسی
خود ندارد روزگار سودمند	گوید او که روزگارم می‌برند
غرق بی‌کاریست جانش تابه حلق	گوید از کارم بر آوردند خلق
چون رهانم دامن از چنگالشان	عور ترسان که منم دامن کشان
جان خود را می‌نداند آن ظلوم	صد هزاران فضل داند از علوم
در بیان جوهر خود چون خری	داند او خاصیت هر جوهری
خود ندانی تو یجوزی یا عجوز	که همی‌دانم یجوز و لایجوز
تو روا یا ناروایی بین تو نیک	این روا و آن ناروا دانی ولیک
قیمت خود را ندانی احمقیست	قیمت هر کاله می‌دانی که چیست
ننگری سعدی تو یا ناشسته‌ای	سعدها و نحسها دانسته‌ای
که بدانی من کیم در یوم دین	جان جمله علمها اینست این
بنگر اندر اصل خود گر هست نیک	آن اصول دین بدانستی ولیک
که بدانی اصل خود ای مرد مه	از اصولینت اصول خویش به
می‌رمیدندی ز اسباب لقا	اصلشان بد بود آن اهل سبا
از چپ و از راست از بهر فراغ	دادشان چندان ضیاع و باغ و راغ
تنگ می‌شد معبر ره بر گذار	بس که می‌افتاد از پری ثمار
از پری میوه ره‌رو در شگفت	آن نثار میوه ره را می‌گرفت
پر شدی ناخواست از میوه‌فشان	سله بر سر در درختستانشان
پر شدی زان میوه دامنها بسی	باد آن میوه فشاندی نه کسی
بر سر و روی رونده می‌زده	خوشه‌های زفت تا زیر آمده
بسته بودی در میان زرین کمر	مرد گلخن‌تاب از پری زر
تخمه بودی گرگ صحرا از نوا	سگ کلیچه کوفتی در زیر پا
بز نترسیدی هم از گرگ سترگ	گشته آمن شهر و ده از دزد و گرگ
که زیادت می‌شد آن یوما بیوم	گر بگویم شرح نعمتهای قوم
انبیا بردند امر فاستقم	مانع آید از سخنهای مهم
گم‌رهان را جمله رهبر می‌شدند	سیزده پیغامبر آنجا آمدند
مرکب شکر ار بخسپد حرکوا	که هله نعمت فزون شد شکر کو
ورنه بگشاید در خشم ابد	شکر منعم واجب آید در خرد
کز چنین نعمت به شکری بس کند	هین کرم بینید وین خود کس کند
پا ببخشد شکر خواهد قعده‌ای	سر ببخشد شکر خواهد سجده‌ای
ما شدیم از شکر و از نعمت ملول	قوم گفته شکر ما را برد غول
که نه طاعتمان خوش آید نه خطا	ما چنان پژمرده گشتیم ازعطا
ما نمی‌خواهیم اسباب و فراغ	ما نمی‌خواهیم نعمتها و باغ
که از آن در حق‌شناسی آفتیست	انبیا گفتند در دل علتیست
طعمه در بیمار کی قوت شود	نعمت از وی جملگی علت شود
جمله ناخوش گشت و صاف او کدر	چند خوش پیش تو آمد ای مصر
گشت ناخوش هر چه بر وی کف زدی	تو عدو این خوشیها آمدی
شد حقیر و خوار در دیدار تو	هر که اوشد آشنا و یار تو
پیش تو او بس مه‌است و محترم	هر که او بیگانه باشد با تو هم
زهر او در جمله جفتان ساریست	این هم از تاثیر آن بیماریست
که شکر با آن حدث خواهد نمود	دفع آن علت بباید کرد زود
آب حیوان گر رسد آتش شود	هر خوشی کاید به تو ناخوش شود
مرگ گردد زان حیاتت عاقبت	کیمیای مرگ و جسکست آن صفت
چون بیامد در تن تو گنده شد	بس غدایی که ز وی دل زنده شد
چون شکارت شد بر تو خوار شد	بس عزیزی که بناز اشکار شد
چون شود هر دم فزون باشد ولا	آشنایی عقل با عقل از صفا
تو یقین می‌دان که دم دم کمترست	آشنایی نفس با هر نفس پست
معرفت را زود فاسد می‌کند	زانک نفسش گرد علت می‌تند
دوستی با عاقل و با عقل گیر	گر نخواهی دوست را فردا نفیر
هر چه گیری تو مرض را آلتی	از سموم نفس چون با علتی
ور بگیری مهر دل جنگی شود	گر بگیری گوهری سنگی شود
بعد درکت گشت بی‌ذوق و کثیف	ور بگیری نکتهٔ بکری لطیف
چیز دیگر گو بجز آن ای عضد	که من این را بس شنیدم کهنه شد
باز فردا زان شوی سیر و نفیر	چیز دیگر تازه و نو گفته گیر
هرحدیثی کهنه پیشت نو شود	دفع علت کن چو علت خو شود
بشکفاند کهنه صد خوشه ز گو	تا که از کهنه برآرد برگ نو
بحر قلزم دید ما را فانفلق	ما طبیبانیم شاگردان حق
که به دل از راه نبضی بنگرند	آن طبیبان طبیعت دیگرند
کز فراست ما به عالی منظریم	ما به دل بی واسطه خوش بنگریم
جان حیوانی بدیشان استوار	آن طبیبان غذااند و ثمار
ملهم ما پرتو نور جلال	ما طبیبان فعالیم و مقال
و آنچنان فعلی ز ره قاطع بود	کین چنین فعلی ترا نافع بود
و آنچنان قولی ترا نیش آورد	اینچنین قولی ترا پیش آورد
وین دلیل ما بود وحی جلیل	آن طبیبان را بود بولی دلیل
دست‌مزد ما رسد از حق بسی	دست‌مزدی می نخواهیم از کسی
داروی ما یک بیک رنجور را	هین صلا بیماری ناسور را
کو گواه علم طب و نافعی	قوم گفتند ای گروه مدعی
همچو ما باشید در ده می‌چرید	چون شما بسته همین خواب و خورید
کی شما صیاد سیمرغ دلید	چون شما در دام این آب و گلید
که شمارد خویش از پیغامبران	حب جاه و سروری دارد بر آن
کردن اندر گوش و افتادن بدوغ	ما نخواهیم این چنین لاف و دروغ
مایهٔ کوری حجاب ریتست	انبیا گفتند کین زان علتست
می‌نبینید این گهر در دست ما	دعوی ما را شنیدیت و شما
ماش گردانیم گرد چشمها	امتحانست این گهر مر خلق را
کو نمی‌بیند گهر حبس عماست	هر که گوید کو گوا گفتش گواست
که بر آمد روز بر جه کم ستیز	آفتابی در سخن آمد که خیز
گویدت ای کور از حق دیده خواه	تو بگویی آفتابا کو گواه
عین جستن کوریش دارد بلاغ	روز روشن هر که او جوید چراغ
که صباحست و تو اندر پرده‌ای	ور نمی‌بینی گمانی برده‌ای
خامش و در انتظار فضل باش	کوری خود را مکن زین گفت فاش
خویش رسوا کردنست ای روزجو	در میان روز گفتن روز کو
وین نشان جستن نشان علتست	صبر و خاموشی جذوب رحمتست
آید از جانان جزای انصتوا	انصتوا بپذیر تا بر جان تو
بر زمین زن زر و سر را ای لبیب	گر نخواهی نکس پیش این طبیب
بذل جان و بذل جاه و بذل زر	گفت افزون را تو بفروش و بخر
که حسد آرد فلک بر جاه تو	تا ثنای تو بگوید فضل هو
خود ببینید و شوید ازخود خجل	چون طبیبان را نگه دارید دل
لیک اکرام طبیبان از هدیست	دفع این کوری بدست خلق نیست
تا به مشک و عنبر آکنده شوید	این طبیبان را به جان بنده شوید
کی خدا نایب کند از زید و بکر	قوم گفتند این همه زرقست و مکر
آب و گل کو خالق افلاک کو	هر رسول شاه باید جنس او
پشه را داریم همراز هما	مغز خر خوردیم تا ما چون شما
ز آفتاب چرخ چه بود ذره را	کو هما کو پشه کو گل کو خدا
تاکه در عقل و دماغی در رود	این چه نسبت این چه پیوندی بود
من رسول ماهم و با ماه جفت	این بدان ماند که خرگوشی بگفت
جمله نخجیران بدند اندر وبال	کز رمهٔ پیلان بر آن چشمهٔ زلال
حیله‌ای کردند چون کم بود زور	جمله محروم و ز خوف از چشمه دور
سوی پیلان در شب غرهٔ هلال	از سر که بانگ زد خرگوش زال
تا درون چشمه یابی این دلیل	که بیا رابع عشر ای شاه‌پیل
بر رسولان بند و زجر و خشم نیست	شاه‌پیلا من رسولم پیش بیست
چشمه آن ماست زین یکسو شوید	ماه می‌گوید که ای پیلان روید
گفتم از گردن برون انداختم	ورنه منتان کور گردانم ستم
تا ز زخم تیغ مه ایمن شوید	ترک این چشمه بگویید و روید
مضطرب گردد ز پیل آب‌خواه	نک نشان آنست کاندر چشمه ماه
تا درون چشمه یابی زین دلیل	آن فلان شب حاضر آ ای شاه‌پیل
شاه‌پیل آمد ز چشمه می‌چرید	چونک هفت و هشت از مه بگذرید
مضطرب شد آب ومه کرد اضطراب	چونک زد خرطوم پیل آن شب درآب
چون درون چشمه مه کرد اضطراب	پیل باور کرد از وی آن خطاب
که اضطراب ماه آردمان شکوه	مانه زان پیلان گولیم ای گروه
سخت‌تر کرد ای سفیهان بندتان	انبیا گفتند آوه پند جان
گشت زهر قهر جان آهنجتان	ای دریغا که دوا در رنجتان
چون خدا بگماشت پردهٔ خشم را	ظلمت افزود این چراغ آن چشم را
که ریاستمان فزونست از سما	چه رئیسی جست خواهیم از شما
خاصه کشتیی ز سرگین گشته پر	چه شرف یابد ز کشتی بحر در
آفتابی اندرو ذره نمود	ای دریغ آن دیدهٔ کور و کبود
دیده ابلیس جز طینی ندید	ز آدمی که بود بی مثل و ندید
زان طرف جنبید کو را خانه بود	چشم دیوانه بهارش دی نمود
پیش بی‌دولت بگردد او ز راه	ای بسا دولت که آید گاه گاه
پیش بدبختی نداند عشق باخت	ای بسا معشوق کاید ناشناخت
وین مقلب قلب را سؤ القضاست	این غلط‌ده دیده را حرمان ماست
لعنت و کوری شما را ظله شد	چون بت سنگین شما را قبله شد
چون نشاید عقل و جان همراز حق	چون بشاید سنگتان انباز حق
چون نشاید زنده همراز ملیک	پشهٔ مرده هما را شد شریک
پشهٔ زنده تراشیدهٔ خداست	یا مگر مرده تراشیدهٔ شماست
دم ماران را سر مارست کیش	عاشق خویشید و صنعت‌کرد خویش
نه در آن سر راحتی و لذتی	نه در آن دم دولتی و نعمتی
لایق‌اند و درخورند آن هر دو یار	گرد سر گردان بود آن دم مار
در الهی‌نامه گر خوش بشنوی	آنچنان گوید حکیم غزنوی
درخور آمد شخص خر با گوش خر	کم فضولی کن تو در حکم قدر
شد مناسب وصفها با جانها	شد مناسب عضوها و ابدانها
بی گمان با جان که حق بتراشدش	وصف هر جانی تناسب باشدش
پس مناسب دانش همچون چشم و رو	چون صفت با جان قرین کردست او
شد مناسب حرفها که حق نبشت	شد مناسب وصفها در خوب و زشت
چون قلم در دست کاتب ای حسین	دیده و دل هست بین اصبعین
کلک دل با قبض و بسطی زین بنان	اصبع لطفست و قهر و در میان
که میان اصبعین کیستی	ای قلم بنگر گر اجلالیستی
فرق تو بر چار راه مجمعست	جمله قصد و جنبشت زین اصبعست
عزم و فسخت هم ز عزم و فسخ اوست	این حروف حالهات از نسخ اوست
زین تقلب هر قلم آگاه نیست	جز نیاز و جز تضرع راه نیست
قدر خود پیدا کند در نیک و بد	این قلم داند ولی بر قدر خود
تا ازل را با حیل آمیختند	آنچ در خرگوش و پیل آویختند
سوی آن درگاه پاک انداختن	کی رسدتان این مثلها ساختن
که بعلم سر و جهر او آیتست	آن مثل آوردن آن حضرتست
یا به زلفی یا به رخ آری مثل	تو چه دانی سر چیزی تا تو کل
اژدها بد سر او لب می‌گشود	موسیی آن را عصا دید و نبود
تو چه دانی سر این دام و حبوب	چون چنان شاهی نداند سر چوب
چون کند موشی فضولی مدخل	چون غلط شد چشم موسی در مثل
تا به پاسخ جزو جزوت بر کند	آن مثالت را چو اژدرها کند
تا که شد ملعون حق تا یوم دین	این مثال آورد ابلیس لعین
تا فرو شد در زمین با تخت و تاج	این مثال آورد قارون از لجاج
که ازیشان پست شد صد خاندان	این مثالت را چو زاغ و بوم دان
صد مثل‌گو از پی تسخیر بتاخت	نوح اندر بادیه کشتی بساخت
می‌کند کشتی چه نادان و ابلهیست	در بیابانی که چاه آب نیست
و آن یکی می‌گفت پرش هم بساز	آن یکی می‌گفت ای کشتی بتاز
این بچربکها نخواهد گشت کاست	او همی‌گفت این به فرمان خداست
در بن دیوار حفره می‌برید	این مثل بشنو که شب دزدی عنید
طقطق آهسته‌اش را می‌شنود	نیم‌بیداری که او رنجور بود
گفت او را در چه کاری ای پدر	رفت بر بام و فرو آویخت سر
تو کیی گفتا دهل‌زن ای سنی	خیر باشد نیمشب چه می‌کنی
گفت کو بانگ دهل ای بوسبل	در چه کاری گفت می‌کوبم دهل
نعره یا حسرتا وا ویلتا	گفت فردا بشنوی این بانگ را
سر آن کژ را تو هم نشناخته	آن دروغست و کژ و بر ساخته
که به پیش نفس تو آمد رسول	سر آن خرگوش دان دیو فضول
ز آب حیوانی که از وی خضر خورد	تا که نفس گول را محروم کرد
کفر گفتی مستعد شو نیش را	بازگونه کرده‌ای معنیش را
که بترسانید پیلان را شغال	اضطراب ماه گفتی در زلال
خشیت پیلان ز مه در اضطراب	قصهٔ خرگوش و پیل آری و آب
با مهی که شد زبونش خاص و عام	این چه ماند آخر ای کوران خام
چه عقول و چه نفوس و چه ملک	چه مه و چه آفتاب و چه فلک
این چه می‌گویم مگر هستم بخواب	آفتاب آفتاب آفتاب
سرنگون کردست ای بد گم‌رهان	صد هزاران شهر را خشم شهان
آفتابی از کسوفش در شغاف	کوه بر خود می‌شکافد صد شکاف
خشم دلها کرد عالمها خراب	خشم مردان خشک گرداند سحاب
در سیاستگاه شهرستان لوط	بنگرید ای مردگان بی حنوط
کوفتند آن پیلکان را استخوان	پیل خود چه بود که سه مرغ پران
پیل را بدرید و نپذیرد رفو	اضعف مرغان ابابیلست و او
یا مصاف لشکر فرعون و روح	کیست کو نشنید آن طوفان نوح
ذره ذره آبشان بر می‌گسیخت	روحشان بشکست و اندر آب ریخت
و آنک صرصر عادیان را می‌ربود	کیست کو نشنید احوال ثمود
که بدندی پیل‌کش اندر وغا	چشم باری در چنان پیلان گشا
زیر خشم دل همیشه در رجوم	آنچنان پیلان و شاهان ظلوم
می‌روند و نیست غوثی رحمتی	تا ابد از ظلمتی در ظلمتی
جمله دیدند و شما نادیده‌اید	نام نیک و بد مگر نشنیده‌اید
چشمتان را وا گشاید مرگ نیک	دیده را نادیده می‌آرید لیک
چون روی در ظلمتی مانند گور	گیر عالم پر بود خورشید و نور
بسته‌روزن باشی از ماه کریم	بی نصیب آیی از آن نور عظیم
چه گنه دارد جهانهای فراخ	تو درون چاه رفتستی ز کاخ
چون ببیند روی یوسف را بگو	جان که اندر وصف گرگی ماند او
گوش آن سنگین دلانش کم شنید	لحن داودی به سنگ و که رسید
هر زمان والله اعلم بالرشاد	آفرین بر عقل و بر انصاف باد
صدقوا روحا سباها من سبا	صدقوا رسلا کراما یا سبا
یومنوکم من مخازی القارعه	صدقوهم هم شموس طالعه
قبل ان یلقوکم بالساهره	صدقوهم هم بدور زاهره
اکرموهم هم مفاتیح الرجا	صدقوهم هم مصابیح الدجی
لا تضلوا لا تصدوا غیرکم	صدقوا من لیس یرجو خیرکم
هندوی آن ترک باش ای آب و گل	پارسی گوییم هین تازی بهل
بگرویدند آسمانها بگروید	هین گواهیهای شاهان بشنوید
یا سوی آخر بحزمی در پرید	یا به حال اولینان بنگرید
از دو آن گیری که دورست از خباط	حزم چه بود در دو تدبیر احتیاط
نیست آب و هست ریگ پای‌سوز	آن یکی گوید درین ره هفت روز
که بهر شب چشمه‌ای بینی روان	آن دگر گوید دروغست این بران
تا رهی از ترس و باشی بر صواب	حزم آن باشد که بر گیری تو آب
ور نباشد وای بر مرد ستیز	گر بود در راه آب این را بریز
حزم بهر روز میعادی کنید	ای خلیفه‌زادگان دادی کنید
سوی زندانش ز علیین کشید	آن عدوی کز پدرتان کین کشید
از بهشتش سخرهٔ آفات کرد	آن شه شطرنج دل را مات کرد
تا بکشتی در فکندش روی‌زرد	چند جا بندش گرفت اندر نبرد
سست سستش منگرید ای دیگران	اینچنین کردست با آن پهلوان
تاج و پیرایه بچالاکی ربود	مادر و بابای ما را آن حسود
سالها بگریست آدم زار زار	کردشان آنجا برهنه و زار و خوار
که چرا اندر جریدهٔ لاست ثبت	که ز اشک چشم او رویید نبت
که چنان سرور کند زو ریش را	تو قیاسی گیر طراریش را
تیغ لا حولی زنید اندر سرش	الحذر ای گل‌پرستان از شرش
که شما او را نمی‌بینید هین	کو همی‌بیند شما را از کمین
دانه پیدا باشد و پنهان دغا	دایما صیاد ریزد دانه‌ها
تا نبندد دام بر تو بال و پر	هر کجا دانه بدیدی الحذر
دانه از صحرای بی تزویر خورد	زانک مرغی کو بترک دانه کرد
هیچ دامی پر و بالش را نبست	هم بدان قانع شد و از دام جست
دیده سوی دانه دامی ببست	باز مرغی فوق دیواری نشست
یک نظر حرصش به دانه می‌کشد	یک نظر او سوی صحرا می‌کند
ناگهانی از خرد خالیش کرد	این نظر با آن نظر چالیش کرد
زان نظر بر کند و بر صحرا گماشت	باز مرغی کان تردد را گذاشت
تا امام جمله آزادان شد او	شاد پر و بال او بخا له
در مقام امن و آزادی نشست	هر که او را مقتدا سازد برست
تا گلستان و چمن شد منزلش	زانک شاه حازمان آمد دلش
این چنین کن گر کنی تدبیر و عزم	حزم ازو راضی و او راضی ز حزم
حلق خود را در بریدن داده‌ای	بارها در دام حرص افتاده‌ای
توبه پذرفت و شما را شاد کرد	بازت آن تواب لطف آزاد کرد
نحن زوجنا الفعال بالجزا	گفت ان عدتم کذا عدنا کذا
آید آن را جفتش دوانه لاجرم	چونک جفتی را بر خود آورم
چون رسد جفتی رسد جفتی دگر	جفت کردیم این عمل را با اثر
جفت می‌آید پس او شوی‌جوی	چون رباید غارتی از جفت شوی
خاک اندر دیدهٔ توبه زدیت	بار دیگر سوی این دام آمدیت
گفت هین بگریز روی این سو منه	بازتان تواب بگشاد از گره
جانتان را جانب آتش کشید	باز چون پروانهٔ نسیان رسید
در پر سوزیده بنگر تو یکی	کم کن ای پروانه نسیان و شکی
سوی آن دانه نداری پیچ پیچ	چون رهیدی شکر آن باشد که هیچ
روزیی بی دام و بی خوف عدو	تا ترا چون شکر گویی بخشد او
نعمت حق را بباید یاد کرد	شکر آن نعمت که‌تان آزاد کرد
گفتی از دامم رها ده ای خدا	چند اندر رنجها و در بلا
خاک اندر دیدهٔ شیطان زنم	تا چنین خدمت کنم احسان کنم
زخم سرما خرد گرداند چنانش	سگ زمستان جمع گردد استخوانش
خانه‌ای از سنگ باید کردنم	کو بگوید کین قدر تن که منم
بهر سرما خانه‌ای سازم ز سنگ	چونک تابستان بیاید من بچنگ
استخوانها پهن گردد پوست شاد	چونک تابستان بیاید از گشاد
در کدامین خانه گنجم ای کیا	گوید او چون زفت بیند خویش را
کاهلی سیری غری خودرایه‌ای	زفت گردد پا کشد در سایه‌ای
گوید او در خانه کی گنجم بگو	گویدش دل خانه‌ای ساز ای عمو
درهم آید خرد گردد در نورد	استخوان حرص تو در وقت درد
در زمستان باشدم استانه‌ای	گویی از توبه بسازم خانه‌ای
همچو سگ سودای خانه از تو رفت	چون بشد درد و شدت آن حرص زفت
شکرباره کی سوی نعمت رود	شکر نعمت خوشتر از نعمت بود
ز آنک شکر آرد ترا تا کوی دوست	شکر جان نعمت و نعمت چو پوست
صید نعمت کن بدام شکر شاه	نعمت آرد غفلت و شکر انتباه
تا کنی صد نعمت ایثار فقیر	نعمت شکرت کند پرچشم و میر
تا رود از تو شکم‌خواری و دق	سیر نوشی از طعام و نقل حق
اینچ گفتید ار درین ده کس بود	قوم گفتند ای نصوحان بس بود
کس نداند برد بر خالق سبق	قفل بر دلهای ما بنهاد حق
این نخواهد شد بگفت و گو دگر	نقش ما این کرد آن تصویرگر
کهنه را صد سال گویی باش نو	سنگ را صد سال گویی لعل شو
آب را گویی عسل شو یا که شیر	خاک را گویی صفات آب گیر
خالق آب و تراب و خاکیان	خالق افلاک او و افلاکیان
آب و گل را تیره رویی و نما	آسمان را داد دوران و صفا
کی تواند آب و گل صفوت خرید	کی تواند آسمان دردی گزید
کی کهی گردد بجهدی چون کهی	قسمتی کردست هر یک را رهی
وصفهایی که نتان زان سر کشید	انبیا گفتند کاری آفرید
که کسی مبغوض می‌گردد رضی	و آفرید او وصفهای عارضی
مس را گویی که زر شو راه هست	سنگ را گویی که زر شو بیهده‌ست
خاک را گویی که گل شو جایزست	ریگ را گویی که گل شو عاجزست
آن بمثل لنگی و فطس و عمیست	رنجها دادست کان را چاره نیست
آن بمثل لقوه و درد سرست	رنجها دادست کان را چاره هست
نیست این درد و دواها از گزاف	این دواها ساخت بهر ایتلاف
چون بجد جویی بیاید آن بدست	بلک اغلب رنجها را چاره هست
نیست زان رنجی که بپذیرد دوا	قوم گفتند ای گروه این رنج ما
سخت‌تر می‌گشت زان هر لحظه بند	سالها گفتید زین افسون و پند
آخر از وی ذره‌ای زایل شدی	گر دوا را این مرض قابل بدی
گر خورد دریا رود جایی دگر	سده چون شد آب ناید در جگر
تشنگی را نشکند آن استقا	لاجرم آماس گیرد دست و پا
فضل و رحمتهای باری بی‌حدست	انبیا گفتند نومیدی بدست
دست در فتراک این رحمت زنید	از چنین محسن نشاید ناامید
بعد از آن بگشاده شد سختی گذشت	ای بسا کارا که اول صعب گشت
از پس ظلمت بسی خورشیدهاست	بعد نومیدی بسی اومیدهاست
قفلها بر گوش و بر دل بر زدیت	خود گرفتم که شما سنگین شدیت
کار ما تسلیم و فرمان کردنیست	هیچ ما را با قبولی کار نیست
نیست ما را از خود این گویندگی	او بفرمودستمان این بندگی
گر به ریگی گوید او کاریم ما	جان برای امر او داریم ما
با قبول و رد خلقش کار نیست	غیر حق جان نبی را یار نیست
زشت و دشمن‌رو شدیم از بهر دوست	مزد تبلیغ رسالاتش ازوست
تا ز بعد راه هر جا بیستیم	ما برین درگه ملولان نیستیم
کز فراق یار در محبس بود	دل فرو بسته و ملول آنکس بود
در نثار رحمتش جان شاکرست	دلبر و مطلوب با ما حاضرست
پیری و پژمردگی را راه نیست	در دل ما لاله‌زار و گلشنیست
تازه و شیرین و خندان و ظریف	دایما تر و جوانیم و لطیف
که دراز و کوته از ما منفکیست	پیش ما صد سال و یکساعت یکیست
آن دراز و کوته اندر جان کجاست	آن دراز و کوتهی در جسمهاست
پیششان یک روز بی اندوه و لهف	سیصد و نه سال آن اصحاب کهف
که به تن باز آمد ارواح از عدم	وانگهی بنمودشان یک روز هم
کی بود سیری و پیری و ملال	چون نباشد روز و شب یا ماه و سال
مستی از سغراق لطف ایزدیست	در گلستان عدم چون بی‌خودیست
کی بوهم آرد جعل انفاس ورد	لم یذق لم یدر هر کس کو نخورد
همچو موهومان شدی معدوم آن	نیست موهوم ار بدی موهوم آن
هیچ تابد روی خوب از خوک زشت	دوزخ اندر وهم چون آرد بهشت
این‌چنین لقمه رسیده تا دهان	هین گلوی خود مبر هان ای مهان
ره بر اهل خویش آسان کرده‌ایم	راههای صعب پایان برده‌ایم
نحس مایید و ضدیت و مرتدیت	قوم گفتند از شما سعد خودیت
در غم افکندید ما را و عنا	جان ما فارغ بد از اندیشه‌ها
شد ز فال زشتتان صد افتراق	ذوق جمعیت که بود و اتفاق
مرغ مرگ‌اندیش گشتیم از شما	طوطی نقل شکر بودیم ما
هر کجا آوازهٔ مستنکریست	هر کجا افسانهٔ غم‌گستریست
هر کجا مسخی نکالی ماخذست	هر کجا اندر جهان فال بذست
در غم‌انگیزی شما را مشتهاست	در مثال قصه و فال شماست
از میان جانتان دارد مدد	انبیا گفتند فال زشت و بد
اژدها در قصد تو از سوی سر	گر تو جایی خفته باشی با خطر
که بجه زود ار نه اژدرهات خورد	مهربانی مر ترا آگاه کرد
فال چه بر جه ببین در روشنی	تو بگویی فال بد چون می‌زنی
می‌رهانم می‌برم سوی سرا	از میان فال بد من خود ترا
کو بدید آنچ ندید اهل جهان	چون نبی آگه کننده‌ست از نهان
که چنین رنجی بر آرد شور و شر	گر طبیبی گویدت غوره مخور
پس تو ناصح را مثم می‌کنی	تو بگویی فال بد چون می‌زنی
آنچنان کاری مکن اندر پسیچ	ور منجم گویدت کامروز هیچ
یک دوباره راست آید می‌خری	صد ره ار بینی دروغ اختری
صحتش چون ماند از تو در غلاف	این نجوم ما نشد هرگز خلاف
می‌کنند آگاه و ما خود از عیان	آن طبیب و آن منجم از گمان
حمله می‌آرد به سوی منکران	دود می‌بینیم و آتش از کران
که زیان ماست قال شوم‌فال	تو همی‌گویی خمش کن زین مقال
فال بد با تست هر جا می‌روی	ای که نصح ناصحان را نشنوی
او ز بامی بیندش آگه کند	افعیی بر پشت تو بر می‌رود
گوید او خوش باش خود رفت آن سخن	گوییش خاموش غمگینم مکن
تلخ گردد جمله شادی جستنت	چون زند افعی دهان بر گردنت
چون بندریدی گریبان در فغان	پس بدو گویی همین بود ای فلان
تا مرا آن جد نمودی و بدی	یا ز بالایم تو سنگی می‌زدی
تو بگویی نیک شادم کرده‌ای	او بگوید زآنک می‌آزرده‌ای
تا رهانم من ترا زین خشک بند	گفت من کردم جوامردی بپند
مایهٔ ایذا و طغیان ساختی	از لئیمی حق آن نشناختی
بد کند با تو چو نیکویی کنی	این بود خوی لئیمان دنی
که لئیمست و نسازد نیکویش	نفس را زین صبر می‌کن منحنیش
مر یکی را او عوض هفصد دهد	با کریمی گر کنی احسان سزد
بنده‌ای گردد ترا بس با وفا	با لئیمی چون کنی قهر و جفا
باز در دوزخ نداشان ربنا	کافران کارند در نعمت جفا
چون وفا بینند خود جافی شوند	که لئیمان در جفا صافی شوند
پای‌بند مرغ بیگانه فخست	مسجد طاعاتشان پس دوزخست
کاندرو ذاکر شود حق را مقیم	هست زندان صومعهٔ دزد و لیم
شد عبادتگاه گردن‌کش سقر	چون عبادت بود مقصود از بشر
لیک ازو مقصود این خدمت بدست	آدمی را هست در هر کار دست
جز عبادت نیست مقصود از جهان	ما خلقت الجن و الانس این بخوان
گر توش بالش کنی هم می‌شود	گرچه مقصود از کتاب آن فن بود
علم بود و دانش و ارشاد سود	لیک ازو مقصود این بالش نبود
برگزیدی بر ظفر ادبار را	گر تو میخی ساختی شمشیر را
لیک هر یک آدمی را معبدیست	گرچه مقصود از بشر علم و هدیست
معبد مرد لئیم اسقمته	معبد مرد کریم اکرمته
مر کریمان را بده تا بر دهند	مر لئیمان را بزن تا سر نهند
دوزخ آنها را و اینها را مزید	لاجرم حق هر دو مسجد آفرید
تا فرود آرند سر قوم زحیر	ساخت موسی قدس در باب صغیر
دوزخ آن باب صغیرست و نیاز	زآنک جباران بدند و سرفراز
از شهان باب صغیری ساخت هان	آنچنانک حق ز گوشت و استخوان
چونک سجدهٔ کبریا را دشمنند	اهل دنیا سجدهٔ ایشان کنند
نام آن محراب میر و پهلوان	ساخت سرگین‌دانکی محرابشان
نیشکر پاکان شما خالی‌نیید	لایق این حضرت پاکی نه‌اید
شیر را عارست کو را بگروند	آن سگان را این خسان خاضع شوند
موش که بود تا ز شیران ترسد او	گربه باشد شحنه هر موش‌خو
خوفشان کی ز آفتاب حق بود	خوف ایشان از کلاب حق بود
رب ادنی درخور این ابلهان	ربی الاعلاست ورد آن مهان
بلک آن آهوتگان مشک‌ناف	موش کی ترسد ز شیران مصاف
توش خداوند و ولی نعمت نویس	رو به پیش کاسه‌لیس ای دیگ‌لیس
خشم گیرد میر و هم داند که هست	بس کن ار شرحی بگویم دور دست
با لئیمان تا نهد گردن لئیم	حاصل این آمد که بد کن ای کریم
چون لئیمان نفس بد کفران کند	با لئیم نفس چون احسان کند
اهل نعمت طاغیند و ماکرند	زین سبب بد که اهل محنت شاکرند
هست شاکر خستهٔ صاحب‌عبا	هست طاغی بگلر زرین‌قبا
شکر می‌روید ز بلوی و سقم	شکر کی روید ز املاک و نعم
چرخ می‌زد جامه‌ها را می‌درید	صوفیی بر میخ روزی سفره دید
قحطها و دردها را نک دوا	بانگ می‌زد نک نوای بی‌نوا
هر که صوفی بود با او یار شد	چونک دود و شور او بسیار شد
تای چندی مست و بی‌خود می‌شدند	کخ‌کخی و های و هویی می‌زدند
سفره‌ای آویخته وز نان تهیست	بوالفضولی گفت صوفی را که چیست
تو بجو هستی که عاشق نیستی	گفت رو رو نقش بی‌معنیستی
بند هستی نیست هر کو صادقست	عشق نان بی نان غذای عاشق است
عاشقان را هست بی سرمایه سود	عاشقان را کار نبود با وجود
دست نه و گو ز میدان می‌برند	بال نه و گرد عالم می‌پرند
دست ببریده همی زنبیل بافت	آن فقیری کو ز معنی بوی یافت
چون عدم یک‌رنگ و نفس واحدند	عاشقان اندر عدم خیمه زدند
مر پری را بوی باشد لوت و پوت	شیرخواره کی شناسد ذوق لوت
چونک خوی اوست ضد خوی او	آدمی کی بو برد از بوی او
تو نیابی آن ز صد من لوت خوش	یابد از بو آن پری بوی‌کش
آب باشد پیش سبطی جمیل	پیش قبطی خون بود آن آب نیل
غرقه گه باشد ز فرعون عوان	جاده باشد بحر ز اسرائیلیان
خاص او بد آن به اخوان کی رسید	آنچ یعقوب از رخ یوسف بدید
و آن بکین از بهر او چه می‌کند	این ز عشقش خویش در چه می‌کند
پیش یعقوبست پر کو مشتهیست	سفرهٔ او پیش این از نان تهیست
لا صلوة گفت الا بالطهور	روی ناشسته نبیند روی حور
جوع ازین رویست قوت جانها	عشق باشد لوت و پوت جانها
بوی نانش می‌رسید از دور جا	جوع یوسف بود آن یعقوب را
بوی پیراهان یوسف می‌نیافت	آنک بستد پیرهن را می‌شتافت
چونک بد یعقوب می‌بویید بو	و آنک صد فرسنگ زان سو بود او
حافظ علمست آنکس نه حبیب	ای بسا عالم ز دانش بی‌نصیب
گرچه باشد مستمع از جنس عام	مستمع از وی همی‌یابد مشام
چون بدست آن نخاسی جاریه‌ست	زانک پیراهان بدستش عاریه‌ست
در کف او از برای مشتریست	جاریه پیش نخاسی سرسریست
هر یکی را سوی دیگر راه نی	قسمت حقست روزی دادنی
یک خیال زشت راه این زده	یک خیال نیک باغ آن شده
وز خیالی دوزخ و جای گداخت	آن خدایی کز خیالی باغ ساخت
پس کی داند جای گلخنهای او	پس کی داند راه گلشنهای او
کز کدامین رکن جان آید خیال	دیدبان دل نبیند در مجال
بند کردی راه هر ناخوش خیال	گر بدیدی مطلعش را ز احتیال
که بود مرصاد و در بند عدم	کی رسد جاسوس را آنجا قدم
قبض اعمی این بود ای شهرهٔار	دامن فضلش بکف کن کوروار
نیکبختی که تقی جان ویست	دامن او امر و فرمان ویست
و آن یکی پهلوی او اندر عذاب	آن یکی در مرغزار و جوی آب
و آن عجب مانده که این در حبس کیست	او عجب مانده که ذوق این ز چیست
هین چرا زردی که اینجا صد دواست	هین چرا خشکی که اینجا چشمه هاست
گوید ای جان من نیارم آمدن	همنشینا هین در آ اندر چمن
بانگ زد سنقر هلا بردار سر	میرشد محتاج گرمابه سحر
تابه گرمابه رویم ای ناگزیر	طاس و مندیل و گل از التون بگیر
برگرفت و رفت با او دو بدو	سنقر آن دم طاس و مندیلی نکو
آمد اندر گوش سنقر در ملا	مسجدی بر ره بد و بانگ صلا
گفت ای میر من ای بنده‌نواز	بود سنقر سخت مولع در نماز
تا گزارم فرض و خوانم لم یکن	تو برین دکان زمانی صبرکن
ازنماز و وردها فارغ شدند	چون امام و قوم بیرون آمدند
میر سنقر را زمانی چشم داشت	سنقر آنجا ماند تا نزدیک چاشت
گفت می‌نگذاردم این ذو فنون	گفت ای سنقر چرا نایی برون
نیستم غافل که در گوش منی	صبر کن نک آمدم ای روشنی
تاکه عاجز گشت از تیباش مرد	هفت نوبت صبر کرد و بانگ کرد
تا برون آیم هنوز ای محترم	پاسخش این بود می‌نگذاردم
کیت وا می‌دارد آنجا کت نشاند	گفت آخر مسجد اندر کس نماند
بسته است او هم مرا در اندرون	گفت آنک بسته‌استت از برون
می‌بنگذارد مرا کایم برون	آنک نگذارد ترا کایی درون
او بدین سو بست پای این رهی	آنک نگذارد کزین سو پا نهی
خاکیان را بحر نگذارد درون	ماهیان را بحر نگذارد برون
حیله و تدبیر اینجا باطلست	اصل ماهی آب و حیوان از گلست
دست در تسلیم زن واندر رضا	قفل زفتست و گشاینده خدا
این گشایش نیست جز از کبریا	ذره ذره گر شود مفتاحها
یابی آن بخت جوان از پیر خویش	چون فراموشت شود تدبیر خویش
بنده گشتی آنگه آزادت کنند	چون فراموش خودی یادت کنند
می‌دهیم این را و آن را وعظ و پند	انبیا گفتند با خاطر که چند
در دمیدن در قفض هین تا بکی	چند کوبیم آهن سردی ز غی
تیزی دندان ز سوز معده است	جنبش خلق از قضا و وعده است
ماهی از سر گنده باشد نه ز دم	نفس اول راند بر نفس دوم
چونک بلغ گفت حق شد ناگزیر	لیک هم می‌دان و خر می‌ران چو تیر
جهد کن چندانک بینی چیستی	تو نمی‌دانی کزین دو کیستی
بر توکل می‌کنی آن کار را	چون نهی بر پشت کشتی بار را
غرقه‌ای اندر سفر یا ناجیی	تو نمی‌دانی که از هر دو کیی
بر نخواهم تاخت در کشتی و یم	گر بگویی تا ندانم من کیم
کشف گردان کز کدامین فرقه‌ام	من درین ره ناجیم یا غرقه‌ام
بر امید خشک همچون دیگران	من نخواهم رفت این ره با گمان
زانک در غیبست سر این دو رو	هیچ بازرگانیی ناید ز تو
در طلب نه سود دارد نه زیان	تاجر ترسنده‌طبع شیشه‌جان
نور او یابد که باشد شعله‌خوار	بل زیان دارد که محرومست و خوار
کار دین اولی کزین یابی رها	چونک بر بوکست جمله کارها
جز امید الله اعلم بالصواب	نیست دستوری بدینجا قرع باب
گرچه گردنشان ز کوشش شد چو دوک	داعی هر پیشه اومیدست و بوک
بر امید و بوک روزی می‌دود	بامدادان چون سوی دکان رود
خوف حرمان هست تو چونی قوی	بوک روزی نبودت چون می‌روی
چون نکردت سست اندر جست و جوت	خوف حرمان ازل در کسب لوت
هست اندر کاهلی این خوف بیش	گویی گرچه خوف حرمان هست پیش
دارم اندر کاهلی افزون خطر	هست در کوشش امیدم بیشتر
دامنت می‌گیرد این خوف زیان	پس چرا در کار دین ای بدگمان
در چه سودند انبیا و اولیا	یا ندیدی کاهل این بازار ما
اندرین بازار چون بستند سود	زین دکان رفتن چه کانشان رو نمود
بحر آن را رام شد حمال شد	آتش آن را رام چون خلخال شد
باد آن را بنده و محکوم شد	آهن آن را رام شد چون موم شد
شهرهٔ خلقان ظاهر کی شوند	قوم دیگر سخت پنهان می‌روند
بر نیفتد بر کیاشان یک نفس	این همه دارند و چشم هیچ کس
نامشان را نشنوند ابدال هم	هم کرامتشان هم ایشان در حرم
کو ترا می‌خواند آن سو که بیا	یا نمی‌دانی کرمهای خدا
هر طرف که بنگری اعلام اوست	شش جهت عالم همه اکرام اوست
اندر آ زود و مگو سوزد مرا	چون کریمی گویدت آتش در آ
که به مهمانی او شخصی شدست	از انس فرزند مالک آمدست
دید انس دستارخوان را زردفام	او حکایت کرد کز بعد طعام
اندر افکن در تنورش یک‌دمه	چرکن و آلوده گفت ای خادمه
آن زمان دستارخوان را هوشمند	در تنور پر ز آتش در فکند
انتظار دود کندوری بدند	جمله مهمانان در آن حیران شدند
پاک و اسپید و از آن اوساخ دور	بعد یکساعت بر آورد از تنور
چون نسوزید و منقی گشت نیز	قوم گفتند ای صحابی عزیز
بس بمالید اندرین دستارخوان	گفت زانک مصطفی دست و دهان
با چنان دست و لبی کن اقتراب	ای دل ترسنده از نار و عذاب
جان عاشق را چه‌ها خواهد گشاد	چون جمادی را چنین تشریف داد
خاک مردان باش ای جان در نبرد	مر کلوخ کعبه را چون قبله کرد
تو نگویی حال خود با این همه	بعد از آن گفتند با آن خادمه
گیرم او بردست در اسرار پی	چون فکندی زود آن از گفت وی
چون فکندی اندر آتش ای ستی	این‌چنین دستارخوان قیمتی
نیستم ز اکرام ایشان ناامید	گفت دارم بر کریمان اعتماد
در رو اندر عین آتش بی ندم	میزری چه بود اگر او گویدم
از عباد الله دارم بس امید	اندر افتم از کمال اعتماد
ز اعتماد هر کریم رازدان	سر در اندازم نه این دستارخوان
کم نباید صدق مرد از صدق زن	ای برادر خود برین اکسیر زن
آن دلی باشد که کم ز اشکم بود	آن دل مردی که از زن کم بود
خشک شد از قحط بارانشان قرب	اندر آن وادی گروهی از عرب
کاروانی مرگ خود بر خوانده	در میان آن بیابان مانده
مصطفی پیدا شد از ره بهر عون	ناگهانی آن مغیث هر دو کون
بر تف ریگ و ره صعب و سترگ	دید آنجا کاروانی بس بزرگ
خلق اندر ریگ هر سو ریخته	اشترانشان را زبان آویخته
چند یاری سوی آن کثبان دوید	رحمش آمد گفت هین زوتر روید
سوی میر خود به زودی می‌برد	گر سیاهی بر شتر مشک آورد
سوی من آرید با فرمان مر	آن شتربان سیه را با شتر
بعد یکساعت بدیدند آنچنان	سوی کثبان آمدند آن طالبان
راویه پر آب چون هدیه‌بری	بنده‌ای می‌شد سیه با اشتری
این طرف فخر البشر خیر الوری	پس بدو گفتند می‌خواند ترا
گفت او آن ماه‌روی قندخو	گفت من نشناسم او را کیست او
گفت مانا او مگر آن شاعرست	نوعها تعریف کردندش که هست
من نیایم جانب او نیم شبر	که گروهی را زبون کرد او بسحر
او فغان برداشت در تشنیع و تف	کش‌کشانش آوریدند آن طرف
گفت نوشید آب و بردارید نیز	چون کشیدندش به پیش آن عزیز
اشتران و هر کسی زان آب خورد	جمله را زان مشک او سیراب کرد
ابر گردون خیره ماند از رشک او	راویه پر کرد و مشک از مشک او
سرد گردد سوز چندان هاویه	این کسی دیدست کز یک راویه
گشت چندین مشک پر بی اضطراب	این کسی دیدست کز یک مشک آب
می‌رسید از امر او از بحر اصل	مشک خود روپوش بود و موج فضل
و آن هوا گردد ز سردی آبها	آب از جوشش همی‌گردد هوا
آب رویانید تکوین از عدم	بلک بی علت و بیرون زین حکم
در سبب از جهل بر چفسیده‌ای	تو ز طفلی چون سببها دیده‌ای
سوی این روپوشها زان مایلی	با سببها از مسبب غافلی
ربنا و ربناها می‌کنی	چون سببها رفت بر سر می‌زنی
چون ز صنعم یاد کردی ای عجب	رب می‌گوید برو سوی سبب
ننگرم سوی سبب و آن دمدمه	گفت زین پس من ترا بینم همه
ای تو اندر توبه و میثاق سست	گویدش ردوا لعادوا کار تست
رحمتم پرست بر رحمت تنم	لیک من آن ننگرم رحمت کنم
از کرم این دم چو می‌خوانی مرا	ننگرم عهد بدت بدهم عطا
یا محمد چیست این ای بحر خو	قافله حیران شد اندر کار او
غرقه کردی هم عرب هم کرد را	کرده‌ای روپوش مشک خرد را
تا نگویی درشکایت نیک و بد	ای غلام اکنون تو پر بین مشک خود
می‌دمید از لامکان ایمان او	آن سیه حیران شد از برهان او
مشک او روپوش فیض آن شده	چشمه‌ای دید از هوا ریزان شده
تا معین چشمهٔ غیبی بدید	زان نظر روپوشها هم بر درید
شد فراموشش ز خواجه وز مقام	چشمها پر آب کرد آن دم غلام
زلزله افکند در جانش اله	دست و پایش ماند از رفتن به راه
که به خویش آ باز رو ای مستفید	باز بهر مصلحت بازش کشید
این زمان در ره در آ چالاک و چست	وقت حیرت نیست حیرت پیش تست
بوسه‌های عاشقانه بس بداد	دستهای مصطفی بر رو نهاد
آن زمان مالید و کرد او فرخش	مصطفی دست مبارک بر رخش
همچو بدر و روز روشن شد شبش	شد سپید آن زنگی و زادهٔ حبش
گفتش اکنون رو بده وا گوی حال	یوسفی شد در جمال و در دلال
پای می‌نشناخت در رفتن ز دست	او همی‌شد بی سر و بی پای مست
سوی خواجه از نواحی کاروان	پس بیامد با دو مشک پر روان
از تحیر اهل آن ده را بخواند	خواجه از دورش بدید و خیره ماند
پس کجا شد بندهٔ زنگی‌جبین	راویهٔ ما اشتر ما هست این
می‌زند بر نور روز از روش نور	این یکی بدریست می‌آید ز دور
یا بدو گرگی رسید و کشته شد	کو غلام ما مگر سرگشته شد
از یمن زادی و یا ترکیستی	چون بیامد پیش گفتش کیستی
گر بکشتی وا نما حیلت مجو	گو غلامم را چه کردی راست گو
چون به پای خود درین خون آمدم	گفت اگر کشتم بتو چون آمدم
کرد دست فضل یزدان روشنم	کو غلام من بگفت اینک منم
هین نخواهی رست از من جز براست	هی چه می‌گویی غلام من کجاست
جمله وا گویم یکایک من تمام	گفت اسرار ترا با آن غلام
تا به اکنون باز گویم ماجرا	زان زمانی که خریدی تو مرا
گرچه از شبدیز من صبحی گشود	تا بدانی که همانم در وجود
فارغ از رنگست و از ارکان و خاک	رنگ دیگر شد ولیکن جان پاک
آب‌نوشان ترک مشک و خم کنند	تن‌شناسان زود ما را گم کنند
غرقهٔ دریای بی‌چونند و چند	جان‌شناسان از عددها فارغ‌اند
یار بینش شو نه فرزند قیاس	جان شو و از راه جان جان را شناس
بهر حکمت را دو صورت گشته‌اند	چون ملک با عقل یک سررشته‌اند
وین خرد بگذاشت پر و فر گرفت	آن ملک چون مرغ بال و پر گرفت
هر دو خوش رو پشت همدیگر شدند	لاجرم هر دو مناصر آمدند
هر دو آدم را معین و ساجدی	هم ملک هم عقل حق را واجدی
بوده آدم را عدو و حاسدی	نفس و شیطان بوده ز اول واحدی
و آنک نور مؤتمن دید او خمید	آنک آدم را بدن دید او رمید
وین دو را دیده ندیده غیر طین	آن دو دیده‌روشنان بودند ازین
چون نشاید بر جهود انجیل خواند	این بیان اکنون چو خر بر یخ بماند
کی توان بربط زدن در پیش کر	کی توان با شیعه گفتن از عمر
های هویی که برآوردم بسست	لیک گر در ده به گوشه یک کسست
ناطقی گردد مشرح با رسوخ	مستحق شرح را سنگ و کلوخ
که چنان طفلی سخن آغاز کرد	آن نیاز مریمی بودست و درد
جزو جزوت گفت دارد در نهفت	جزو او بی او برای او بگفت
منکری را چند دست و پا نهی	دست و پا شاهد شوندت ای رهی
ناطقهٔ ناطق ترا دید و بخفت	ور نباشی مستحق شرح و گفت
تا بیابد طالبی چیزی که جست	هر چه رویید از پی محتاج رست
از برای دفع حاجات آفرید	حق تعالی گر سماوات آفرید
هر کجا فقری نوا آنجا رود	هر کجا دردی دوا آنجا رود
هر کجا کشتیست آب آنجا رود	هر کجا مشکل جواب آنجا رود
تا بجوشد آب از بالا و پست	آب کم جو تشنگی آور بدست
کی روان گردد ز پستان شیر او	تا نزاید طفلک نازک گلو
تا شوی تشنه و حرارت را گرو	رو بدین بالا و پستیها بدو
بانگ آب جو بنوشی ای کیا	بعد از آن بانگ زنبور هوا
آب را گیری سوی او می‌کشیش	حاجت تو کم نباشد از حشیش
سوی زرع خشک تا یابد خوشی	گوش گیری آب را تو می‌کشی
ابر رحمت پر ز آب کوثرست	زرع جان را کش جواهر مضمرست
تشنه باش الله اعلم بالصواب	تا سقاهم ربهم آید خطاب
سوی پیغامبر دوان شد ز امتحان	هم از آن ده یک زنی از کافران
کودکی دو ماه زن را بر کنار	پیش پیغامبر در آمد با خمار
یا رسول الله قد جئنا الیک	گفت کودک سلم الله علیک
کیت افکند این شهادت را بگوش	مادرش از خشم گفتش هی خموش
که زبانت گشت در طفلی جریر	این کیت آموخت ای طفل صغیر
در بیان با جبرئیلم من رسیل	گفت حق آموخت آنگه جبرئیل
می‌نبینی کن به بالا منظرت	گفت کو گفتا که بالای سرت
مر مرا گشته به صد گونه دلیل	ایستاده بر سر تو جبرئیل
بر سرت تابان چو بدری کاملی	گفت می‌بینی تو گفتا که بلی
زان علوم می‌رهاند زین سفول	می‌بیاموزد مرا وصف رسول
چیست نامت باز گو و شو مطیع	پس رسولش گفت ای طفل رضیع
عبد عزی پیش این یک مشت حیز	گفت نامم پیش حق عبدالعزیز
حق آنک دادت این پیغامبری	من ز عزی پاک و بیزار و بری
درس بالغ گفته چون اصحاب صدر	کودک دو ماهه همچون ماه بدر
تا دماغ طفل و مادر بو کشید	پس حنوط آن دم ز جنت در رسید
جان سپردن به برین بوی حنوط	هر دو می‌گفتند کز خوف سقوط
جامد و نامیش صد صدق زند	آن کسی را کش معرف حق بود
مرغ و ماهی مر ورا حارس شود	آنکسی را کش خدا حافظ بود
مصطفی بشنید از سوی علا	اندرین بودند کآواز صلا
دست و رو را شست او زان آب سرد	خواست آبی و وضو را تازه کرد
موزه را بربود یک موزه‌ربای	هر دو پا شست و به موزه کرد رای
موزه را بربود از دستش عقاب	دست سوی موزه برد آن خوش‌خطاب
پس نگون کرد و از آن ماری فتاد	موزه را اندر هوا برد او چو باد
زان عنایت شد عقابش نیکخواه	در فتاد از موزه یک مار سیاه
گفت هین بستان و رو سوی نماز	پس عقاب آن موزه را آورد باز
من ز ادب دارم شکسته‌شاخیی	از ضرورت کردم این گستاخیی
بی ضرورت کش هوا فتوی دهد	وای کو گستاخ پایی می‌نهد
این جفا دیدیم و بود این خود وفا	پس رسولش شکر کرد و گفت ما
تو غمم بردی و من در غم شدم	موزه بربودی و من درهم شدم
دل در آن لحظه به خود مشغول بود	گرچه هر غیبی خدا ما را نمود
دیدنم آن غیب را هم عکس تست	گفت دور از تو که غفلت در تو رست
نیست از من عکس تست ای مصطفی	مار در موزه ببینم بر هوا
عکس ظلمانی همه گلخن بود	عکس نورانی همه روشن بود
عکس بیگانه همه کوری بود	عکس عبدالله همه نوری بود
پهلوی جنسی که خواهی می‌نشین	عکس هر کس را بدان ای جان ببین
تا که راضی باشی در حکم خدا	عبرتست آن قصه ای جان مر ترا
چون ببینی واقعهٔ بد ناگهان	تا که زیرک باشی و نیکوگمان
تو چو گل خندان گه سود و زیان	دیگران گردند زرد از بیم آن
خنده نگذارد نگردد منثنی	زانک گل گر برگ برگش می‌کنی
خنده را من خود ز خار آورده‌ام	گوید از خاری چرا افتم بغم
تو یقین دان که خریدت از بلا	هرچه از تو یاوه گردد از قضا
فی الفؤاد عند اتیان الترح	ما التصوف قال وجدان الفرح
در ربود آن موزه را زان نیک‌خو	آن عقابش را عقابی دان که او
ای خنک عقلی که باشد بی غبار	تا رهاند پاش را از زخم مار
ان اتی السرحان واردی شاتکم	گفت لا تاسوا علی ما فاتکم
و آن زیان منع زیانهای سترگ	کان بلا دفع بلاهای بزرگ
که بیاموزم زبان جانوران	گفت موسی را یکی مرد جوان
عبرتی حاصل کنم در دین خود	تا بود کز بانگ حیوانات و دد
در پی آبست و نان و دمدمه	چون زبانهای بنی آدم همه
باشد از تدبیر هنگام گذر	بوک حیوانات را دردی دگر
کین خطر دارد بسی در پیش و پس	گفت موسی رو گذر کن زین هوس
نه از کتاب و از مقال و حرف و لب	عبرت و بیداری از یزدان طلب
گرم‌تر گردد همی از منع مرد	گرم‌تر شد مرد زان منعش که کرد
هر چه چیزی بود چیزی از تو یافت	گفت ای موسی چو نور تو بتافت
لایق لطفت نباشد ای جواد	مر مرا محروم کردن زین مراد
یاس باشد گر مرا مانع شوی	این زمان قایم مقام حق توی
سخره کردستش مگر دیو رجیم	گفت موسی یا رب این مرد سلیم
ور نیاموزم دلش بد می‌شود	گر بیاموزم زیان‌کارش بود
رد نکردیم از کرم هرگز دعا	گفت ای موسی بیاموزش که ما
دست خاید جامه‌ها را بر درد	گفت یا رب او پشیمانی خورد
عجز بهتر مایهٔ پرهیزکار	نیست قدرت هر کسی را سازوار
که به تقوی ماند دست نارسان	فقر ازین رو فخر آمد جاودان
که ز قدرت صبرها بدرود شد	زان غنا و زان غنی مردود شد
از بلای نفس پر حرص و غمان	آدمی را عجز و فقر آمد امان
که بدان خو کرده است آن صید غول	آن غم آمد ز آرزوهای فضول
گلشکر نگوارد آن بیچاره را	آرزوی گل بود گل‌خواره را
برگشا در اختیار آن دست او	گفت یزدان تو بده بایست او
ورنه می‌گردد بناخواه این فلک	اختیار آمد عبادت را نمک
که اختیار آمد هنر وقت حساب	گردش او را نه اجر و نه عقاب
نیست آن تسبیح جبری مزدمند	جمله عالم خود مسبح آمدند
تا که غازی گردد او یا راه‌زن	تیغ در دستش نه از عجزش بکن
نیم زنبور عسل شد نیم مار	زانک کرمنا شد آدم ز اختیار
کافران خود کان زهری همچو مار	مومنان کان عسل زنبوروار
تا چو نحلی گشت ریق او حیات	زانک مؤمن خورد بگزیده نبات
هم ز قوتش زهر شد در وی پدید	باز کافر خورد شربت از صدید
اهل تسویل هوا سم الممات	اهل الهام خدا عین الحیات
ز اختیارست و حفاظ آگهی	در جهان این مدح و شاباش و زهی
متقی و زاهد و حق‌خوان شوند	جمله رندان چونک در زندان بوند
هین که تا سرمایه نستاند اجل	چونک قدرت رفت کاسد شد عمل
وقت قدرت را نگه دار و ببین	قدرتت سرمایهٔ سودست هین
در کف درکش عنان اختیار	آدمی بر خنگ کرمنا سوار
که مرادت زرد خواهد کرد چهر	باز موسی داد پند او را بمهر
دیو دادستت برای مکر درس	ترک این سودا بگو وز حق بترس
نطق مرغ خانگی کاهل پرست	گفت باری نطق سگ کو بر درست
نطق این هر دو شود بر تو پدید	گفت موسی هین تو دانی رو رسید
ایستاد او منتظر بر آستان	بامدادان از برای امتحان
پاره‌ای نان بیات آثار زاد	خادمه سفره بیفشاند و فتاد
گفت سگ کردی تو بر ما ظلم رو	در ربود آن را خروسی چون گرو
عاجزم در دانه خوردن در وطن	دانهٔ گندم توانی خورد و من
می‌توانی خورد و من نه ای طروب	گندم و جو را و باقی حبوب
می‌ربایی این قدر را از سگان	این لب نانی که قسم ماست نان
که خدا بدهد عوض زینت دگر	پس خروسش گفت تن زن غم مخور
روز فردا سیر خور کم کن حزن	اسپ این خواجه سقط خواهد شدن
روزی وافر بود بی جهد و کسپ	مر سگان را عید باشد مرگ اسپ
پیش سگ شد آن خروسش روی‌زرد	اسپ را بفروخت چون بشنید مرد
آن خروس و سگ برو لب بر گشود	روز دیگر همچنان نان را ربود
ظالمی و کاذبی و بی فروغ	کای خروس عشوه‌ده چند این دروغ
کور اخترگوی و محرومی ز راست	اسپ کش گفتی سقط گردد کجاست
که سقط شد اسپ او جای دگر	گفت او را آن خروس با خبر
آن زیان انداخت او بر دیگران	اسپ را بفروخت و جست او از زیان
مر سگان را باشد آن نعمت فقط	لیک فردا استرش گردد سقط
یافت از غم وز زیان آن دم محیص	زود استر را فروشید آن حریص
ای امیر کاذبان با طبل و کوس	روز ثالث گفت سگ با آن خروس
گفت فردایش غلام آید مصاب	گفت او بفروخت استر را شتاب
بر سگ و خواهنده ریزند اقربا	چون غلام او بمیرد نانها
رست از خسران و رخ را بر فروخت	این شنید و آن غلامش را فروخت
رستم از سه واقعه اندر زمن	شکرها می‌کرد و شادیها که من
دیدهٔ س القضا را دوختم	تا زبان مرغ و سگ آموختم
کای خروس ژاژخا کو طاق و جفت	روز دیگر آن سگ محروم گفت
خود نپرد جز دروغ از وکر تو	چند چند آخر دروغ و مکر تو
که بگردیم از دروغی ممتحن	گفت حاشا از من و از جنس من
هم رقیب آفتاب و وقت‌جوی	ما خروسان چون مذن راست‌گوی
گر کنی بالای ما طشتی نگون	پاسبان آفتابیم از درون
در بشر واقف ز اسرار خدا	پاسبان آفتابند اولیا
داد هدیه آدمی را در جهاز	اصل ما را حق پی بانگ نماز
در اذان آن مقتل ما می‌شود	گر بناهنگام سهوی‌مان رود
خون ما را می‌کند خوار و مباح	گفت ناهنگام حی عل فلاح
آن خروس جان وحی آمد فقط	آنک معصوم آمد و پاک از غلط
شد زیان مشتری آن یکسری	آن غلامش مرد پیش مشتری
خون خود را ریخت اندر یاب نیک	او گریزانید مالش را ولیک
جسم و مال ماست جانها را فدا	یک زیان دفع زیانها می‌شدی
می‌دهی تو مال و سر را می‌خری	پیش شاهان در سیاست‌گستری
می‌گریزانی ز داور مال را	اعجمی چون گشته‌ای اندر قضا
گاو خواهد کشت وارث در حنین	لیک فردا خواهد او مردن یقین
روز فردا نک رسیدت لوت زفت	صاحب خانه بخواهد مرد رفت
در میان کوی یابد خاص و عام	پاره‌های نان و لالنگ و طعام
بر سگان و سایلان ریزد سبک	گاو قربانی و نانهای تنک
بد قضا گردان این مغرور خام	مرگ اسپ و استر و مرگ غلام
مال افزون کرد و خون خویش ریخت	از زیان مال و درد آن گریخت
کان بلا بر تن بقای جانهاست	این ریاضتهای درویشان چراست
چون کند تن را سقیم و هالکی	تا بقای خود نیابد سالکی
تا نبیند داده را جانش بدل	دست کی جنبد به ایثار و عمل
آن خدایست آن خدایست آن خدا	آنک بدهد بی امید سودها
نور گشت و تابش مطلق گرفت	یا ولی حق که خوی حق گرفت
کی فقیری بی عوض گوید که گیر	کو غنی است و جز او جمله فقیر
او پیاز گنده را ندهد ز دست	تا نبیند کودکی که سیب هست
بر دکانها شسته بر بوی عوض	این همه بازار بهر این غرض
واندرون دل عوضها می‌تنند	صد متاع خوب عرضه می‌کنند
که نگیرد آخرت آن آستین	یک سلامی نشنوی ای مرد دین
من سلامی ای برادر والسلام	بی طمع نشنیده‌ام از خاص و عام
خانه خانه جا بجا و کو بکو	جز سلام حق هین آن را بجو
هم پیام حق شنودم هم سلام	از دهان آدمی خوش‌مشام
من همی‌نوشم به دل خوشتر ز جان	وین سلام باقیان بر بوی آن
کآتش اندر دودمان خود زدست	زان سلام او سلام حق شدست
زان بود اسرار حقش در دو لب	مرده است از خود شده زنده برب
رنج این تن روح را پایندگیست	مردن تن در ریاضت زندگیست
می‌شنود او از خروسش آن حدیث	گوش بنهاده بد آن مرد خبیث
بر در موسی کلیم الله رفت	چون شنید اینها دوان شد تیز و تفت
که مرا فریاد رس زین ای کلیم	رو همی‌مالید در خاک او ز بیم
چونک استا گشته‌ای بر جه ز چه	گفت رو بفروش خود را و بره
کیسه و همیانها را کن دوتو	بر مسلمانان زیان انداز تو
که در آیینه عیان شد مر ترا	من درون خشت دیدم این قضا
اندر آخر بیند از دانش مقل	عاقل اول بیند آخر را بدل
مر مرا در سر مزن در رو ممال	باز زاری کرد کای نیکوخصال
ناسزایم را تو ده حسن الجزا	از من آن آمد که بودم ناسزا
نیست سنت کید آن واپس به سر	گفت تیری جست از شست ای پسر
تا که ایمان آن زمان با خود بری	لیک در خواهم ز نیکوداوری
چونک با ایمان روی پاینده‌ای	چونک ایمان برده باشی زنده‌ای
تا دلش شوریده و آوردند طشت	هم در آن دم حال بر خواجه بگشت
قی چه سودت دارد ای بدبخت خام	شورش مرگست نه هیضهٔ طعام
ساق می‌مالید او بر پشت ساق	چار کس بردند تا سوی وثاق
خویشتن بر تیغ پولادی زنی	پند موسی نشنوی شوخی کنی
آن تست این ای برادر آن تو	شرم ناید تیغ را از جان تو
کای خدا ایمان ازو مستان مبر	موسی آمد در مناجات آن سحر
سهو کرد و خیره‌رویی و غلو	پادشاهی کن برو بخشا که او
دفع پندارید گفتم را و سست	گفتمش این علم نه درخورد تست
که عصا را دستش اژدرها کند	دست را بر اژدها آنکس زند
که ز گفتن لب تواند دوختن	سر غیب آن را سزد آموختن
فهم کن والله اعلم بالصواب	درخور دریا نشد جز مرغ آب
گشت غرقه دست گیرش ای ودود	او به دریا رفت و مرغ‌آبی نبود
ور تو خواهی این زمان زنده‌ش کنم	گفت بخشیدم بدو ایمان نعم
این زمان زنده کنم بهر ترا	بلک جمله مردگان خاک را
آن جهان انگیز کانجا روشنست	گفت موسی این جهان مردنست
بازگشت عاریت بس سود نیست	این فناجا چون جهان بود نیست
در نهان‌خانهٔ لدینا محضرون	رحمتی افشان بر ایشان هم کنون
سود جان باشد رهاند از وبال	تابدانی که زیان جسم و مال
چون سپردی تن به خدمت جان بری	پس ریاضت را به جان شو مشتری
سر بنه شکرانه ده ای کامیار	ور ریاضت آیدت بی اختیار
تو نکردی او کشیدت ز امر کن	چون حقت داد آن ریاضت شکر کن
بیش از شش مه نبودی عمرور	آن زنی هر سال زاییدی پسر
ناله کرد آن زن که افغان ای اله	یاسه مه یا چار مه گشتی تباه
نعمتم زوتر رو از قوس قزح	نه مهم بارست و سه ماهم فرح
زین شکایت آن زن از درد نذیر	پیش مردان خدا کردی نفیر
آتشی در جانشان افتاد تفت	بیست فرزند این‌چنین در گور رفت
باقیی سبزی خوشی بی ضنتی	تا شبی بنمود او را جنتی
کاصل نعمتهاست و مجمع باغها	باغ گفتم نعمت بی‌کیف را
گفت نور غیب را یزدان چراغ	ورنه لا عین رات چه جای باغ
تا برد بوی آنک او حیران بود	مثل نبود آن مثال آن بود
زان تجلی آن ضعیف از دست شد	حاصل آن زن دید آن را مست شد
آن خود دانستش آن محبوب‌کیش	دید در قصری نبشته نام خویش
کو بجان بازی بجز صادق نخاست	بعد از آن گفتند کین نعمت وراست
مر ترا تا بر خوری زین چاشت‌خورد	خدمت بسیار می‌بایست کرد
آن مصیبتها عوض دادت خدا	چون تو کاهل بودی اندر التجا
این چنینم ده بریز از من تو خون	گفت یا رب تا به صد سال و فزون
دید در وی جمله فرزندان خویش	اندر آن باغ او چو آمد پیش پیش
بی دو چشم غیب کس مردم نشد	گفت از من کم شد از تو گم نشد
خون افزون تا ز تب جانت رهید	تو نکردی فصد و از بینی دوید
پوست دان تن را و مغز آن دوستش	مغز هر میوه بهست از پوستش
یکدمی آن را طلب گر زان دمی	مغز نغزی دارد آخر آدمی
بی زره سرمست در غزو آمدی	اندر آخر حمزه چون در صف شدی
در فکندی در صف شمشیر خویش	سینه باز و تن برهنه پیش پیش
ای هزبر صف‌شکن شاه فحول	خلق پرسیدند کای عم رسول
تهلکه خواندی ز پیغام خدا	نه تو لا تلقوا بایدیکم الی
می در اندازی چنین در معرکه	پس چرا تو خویش را در تهلکه
تو نمی‌رفتی سوی صف بی زره	چون جوان بودی و زفت و سخت‌زه
پرده‌های لا ابالی می‌زنی	چون شدی پیر و ضعیف و منحنی
می‌نمایی دار و گیر و امتحان	لا ابالی‌وار با تیغ و سنان
کی بود تمییز تیغ و تیر را	تیغ حرمت می‌ندارد پیر را
پند می‌دادند او را از غیر	زین نسق غمخوارگان بی‌خبر
مرگ می‌دیدم وداع این جهان	گفت حمزه چونک بودم من جوان
پیش اژدرها برهنه کی شود	سوی مردن کس برغبت کی رود
نیستم این شهر فانی را زبون	لیک از نور محمد من کنون
پر همی‌بینم ز نور حق سپاه	از برون حس لشکرگاه شاه
شکر آنک کرد بیدارم ز خواب	خیمه در خیمه طناب اندر طناب
امر لا تلقوا بگیرد او به دست	آنک مردن پیش چشمش تهلکه‌ست
سارعوا آید مرورا در خطاب	و آنک مردن پیش او شد فتح باب
العجل ای حشربینان سارعوا	الحذر ای مرگ‌بینان بارعوا
البلا ای قهربینان اترحوا	الصلا ای لطف‌بینان افرحوا
هر که گرگش دید برگشت از هدی	هر که یوسف دید جان کردش فدی
پیش دشمن دشمن و بر دوست دوست	مرگ هر یک ای پسر همرنگ اوست
پیش زنگی آینه هم زنگیست	پیش ترک آیینه را خوش رنگیست
آن ز خود ترسانی ای جان هوش دار	آنک می‌ترسی ز مرگ اندر فرار
جان تو همچون درخت و مرگ برگ	روی زشت تست نه رخسار مرگ
ناخوش و خوش هر ضمیرت از خودست	از تو رستست ار نکویست ار بدست
ور حریر و قزدری خود رشته‌ای	گر بخاری خسته‌ای خود کشته‌ای
هیچ خدمت نیست همرنگ عطا	دانک نبود فعل همرنگ جزا
کان عرض وین جوهرست و پایدار	مزد مزدوران نمی‌ماند بکار
وین همه سیمست و زرست و طبق	آن همه سختی و زورست و عرق
کرد مظلومت دعا در محنتی	گر ترا آید ز جایی تهمتی
بر کسی من تهمتی ننهاده‌ام	تو همی‌گویی که من آزاده‌ام
دانه کشتی دانه کی ماند به بر	تو گناهی کرده‌ای شکل دگر
گوید او من کی زدم کس را بعود	او زنا کرد و جزا صد چوب بود
چوب کی ماند زنا را در خلا	نه جزای آن زنا بود این بلا
درد کی ماند دوا را ای حکیم	مار کی ماند عصا را ای کلیم
چون بیفکندی شد آن شخص سنی	تو به جای آن عصا آب منی
زان عصا چونست این اعجاب تو	یار شد یا مار شد آن آب تو
هیچ ماند نیشکر مر قند را	هیچ ماند آب آن فرزند را
شد در آن عالم سجود او بهشت	چون سجودی یا رکوعی مرد کشت
مرغ جنت ساختش رب الفلق	چونک پرید از دهانش حمد حق
گرچه نطفهٔ مرغ بادست و هوا	حمد و تسبیحت نماند مرغ را
گشت این دست آن طرف نخل و نبات	چون ز دستت رست ایثار و زکات
جوی شیر خلد مهر تست و ود	آب صبرت جوی آب خلد شد
مستی و شوق تو جوی خمر بین	ذوق طاعت گشت جوی انگبین
کس نداند چونش جای آن نشاند	این سببها آن اثرها را نماند
چار جو هم مر ترا فرمان نمود	این سببها چون به فرمان تو بود
آن صفت چون بد چنانش می‌کنی	هر طرف خواهی روانش می‌کنی
نسل آن در امر تو آیند چست	چون منی تو که در فرمان تست
که منم جزوت که کردی‌اش گرو	می‌دود بر امر تو فرزند نو
هم در امر تست آن جوها روان	آن صفت در امر تو بود این جهان
کان درختان از صفاتت با برند	آن درختان مر ترا فرمان‌برند
پس در امر تست آنجا آن جزات	چون به امر تست اینجا این صفات
آن درختی گشت ازو زقوم رست	چون ز دستت زخم بر مظلوم رست
مایهٔ نار جهنم آمدی	چون ز خشم آتش تو در دلها زدی
آنچ از وی زاد مرد افروز بود	آتشت اینجا چو آدم سوز بود
نار کز وی زاد بر مردم زند	آتش تو قصد مردم می‌کند
مار و کزدم گشت و می‌گیرد دمت	آن سخنهای چو مار و کزدمت
انتظار رستخیزت گشت یار	اولیا را داشتی در انتظار
انتظار حشرت آمد وای تو	وعدهٔ فردا و پس‌فردای تو
در حساب و آفتاب جان‌گداز	منتظر مانی در آن روز دراز
تخم فردا ره روم می‌کاشتی	کآسمان را منتظر می‌داشتی
هین بکش این دوزخت را کین فخست	خشم تو تخم سعیر دوزخست
نورک اطفا نارنا نحن الشکور	کشتن این نار نبود جز به نور
آتشت زنده‌ست و در خاکسترست	گر تو بی نوری کنی حلمی بدست
نار را نکشد به غیر نور دین	آن تکلف باشد و روپوش هین
کاتش پنهان شود یک روز فاش	تا نبینی نور دین آمن مباش
چونک داری آب از آتش مترس	نور آبی دان و هم در آب چفس
می‌بسوزد نسل و فرزندان او	آب آتش را کشد کآتش به خو
تا ترا در آب حیوانی کشند	سوی آن مرغابیان رو روز چند
لیک ضدانند آب و روغنند	مرغ خاکی مرغ آبی هم‌تنند
احتیاطی کن بهم ماننده‌اند	هر یکی مر اصل خود را بنده‌اند
هر دو معقولند لیکن فرق هست	همچنانک وسوسه و وحی الست
رختها را می‌ستایند ای امیر	هر دو دلالان بازار ضمیر
فرق کن سر دو فکر چون نخاس	گر تو صراف دلی فکرت شناس
لا خلابه گوی و مشتاب و مران	ور ندانی این دو فکرت از گمان
که منم در بیعها با غبن جفت	آن یکی یاری پیمبر را بگفت
همچو سحرست و ز راهم می‌برد	مکر هر کس کو فروشد یا خرد
شرط کن سه روز خود را اختیار	گفت در بیعی که ترسی از غرار
هست تعجیلت ز شیطان لعین	که تانی هست از رحمان یقین
بو کند آنگه خورد ای معتنی	پیش سگ چون لقمه نان افکنی
هم ببوییمش به عقل منتقد	او ببینی بو کند ما با خرد
تابه شش روز این زمین و چرخها	با تانی گشت موجود از خدا
صد زمین و چرخ آوردی برون	ورنه قادر بود کو کن فیکون
تا چهل سالش کند مرد تمام	آدمی را اندک اندک آن همام
از عدم پران کند پنجاه کس	گرچه قادر بود کاندر یک نفس
بی توقف بر جهاند مرده را	عیسی قادر بود کو از یک دعا
بی توقف مردم آرد تو بتو	خالق عیسی بنتواند که او
که طلب آهسته باید بی سکست	این تانی از پی تعلیم تست
نه نجس گردد نه گنده می‌شود	جو یکی کوچک که دایم می‌رود
این تانی بیضه دولت چون طیور	زین تانی زاید اقبال و سرور
گرچه از بیضه همی آید پدید	مرغ کی ماند به بیضه‌ای عنید
مرغها زایند اندر انتها	باش تا اجزای تو چون بیضه‌ها
بیضه گنجشک را دورست ره	بیضهٔ مار ارچه ماند در شبه
گرچه ماند فرقها دان ای عزیز	دانهٔ آبی به دانه سیب نیز
میوه‌ها هر یک بود نوعی دگر	برگها هم‌رنگ باشد در نظر
لیک هر جانی بریعی زنده‌اند	برگهای جسمها ماننده‌اند
آن یکی در ذوق و دیگر دردمند	خلق در بازار یکسان می‌روند
نیم در خسران و نیمی خسرویم	همچنان در مرگ یکسان می‌رویم
رنگ مرگ افتاد بر روی بلال	چون بلال از ضعف شد همچون هلال
پس بلالش گفت نه نه وا طرب	جفت او دیدش بگفتا وا حرب
تو چه دانی مرگ چون عیشست و چیست	تا کنون اندر حرب بودم ز زیست
نرگس و گلبرگ و لاله می‌شکفت	این همی گفت و رخش در عین گفت
می گواهی داد بر گفتار او	تاب رو و چشم پر انوار او
مردم دیده سیاه آمد چرا	هر سیه دل می سیه دیدی ورا
مردم دیده بود مرآت ماه	مردم نادیده باشد رو سیاه
در جهان جز مردم دیده‌فزا	خود کی بیند مردم دیدهٔ ترا
پس به غیر او کی در رنگش رسید	چون به غیر مردم دیده‌ش ندید
در صفات مردم دیده بلند	پس جز او جمله مقلد آمدند
گفت نه نه الوصالست الوصال	گفت جفتش الفراق ای خوش‌خصال
از تبار و خویش غایب می‌شوی	گفت جفت امشب غریبی می‌روی
می‌رسد خود از غریبی در وطن	گفت نه نه بلک امشب جان من
گفت اندر حلقهٔ خاص خدا	گفت رویت را کجا بینیم ما
گر نظر بالا کنی نه سوی پست	حلقهٔ خاصش به تو پیوسته است
نور می‌تابد چو در حلقه نگین	اندر آن حلقه ز رب العالمین
گفت اندر مه نگر منگر به میغ	گفت ویران گشت این خانه دریغ
قومم انبه بود و خانه مختصر	کرد ویران تا کند معمورتر
پر شد اکنون نسل جانم شرق و غرب	من چو آدم بودم اول حبس کرب
شاه گشتم قصر باید بهر شاه	من گدا بودم درین خانه چو چاه
مرده را خانه و مکان گوری بسست	قصرها خود مر شهان را مانسست
چون شهان رفتند اندر لامکان	انبیا را تنگ آمد این جهان
ظاهرش زفت و به معنی تنگ بر	مردگان را این جهان بنمود فر
چون دو تا شد هر که در وی بیش زیست	گر نبودی تنگ این افغان ز چیست
زان مکان بنگر که جان چون شاد شد	در زمان خواب چون آزاد شد
مرد زندانی ز فکر حبس جست	ظالم از ظلم طبیعت باز رست
سخت تنگ آمد به هنگام مناخ	این زمین و آسمان بس فراخ
خندهٔ او گریه فخرش جمله ننگ	جسم بند آمد فراخ وسخت تنگ
تنگ آیی جانت پخسیده شود	همچو گرمابه که تفسیده بود
زان تبش تنگ آیدت جان و کلیل	گرچه گرمابه عریضست و طویل
پس چه سود آمد فراخی منزلت	تا برون نایی بنگشاید دلت
در بیابان فراخی می‌روی	یا که کفش تنگ پوشی ای غوی
بر تو زندان آمد آن صحرا و دشت	آن فراخی بیابان تنگ گشت
کو در آن صحرا چو لاله تر شکفت	هر که دید او مر ترا از دور گفت
از برون در گلشنی جان در فغان	او نداند که تو همچون ظالمان
که زمانی جانت آزاد از تنست	خواب تو آن کفش بیرون کردنست
همچو آن اصحاب کهف اندر جهان	اولیا را خواب ملکست ای فلان
در عدم در می‌روند و باب نه	خواب می‌بینند و آنجا خواب نه
کرد ویران تا کند قصر ملوک	خانهٔ تنگ و درون جان چنگ‌لوک
نه‌مهه گشتم شد این نقلان مهم	چنگ‌لوکم چون جنین اندر رحم
من درین زندان میان آذرم	گر نباشد درد زه بر مادرم
می‌کند ره تا رهد بره ز میش	مادر طبعم ز درد مرگ خویش
هین رحم بگشا که گشت این بره گبز	تا چرد آن بره در صحرای سبز
بر جنین اشکستن زندان بود	درد زه گر رنج آبستان بود
و آن جنین خندان که پیش آمد خلاص	حامله گریان ز زه کاین المناص
از جماد و از بهیمه وز نبات	هرچه زیر چرخ هستند امهات
جز کسانی که نبیه و کامل‌اند	هر یکی از درد غیری غافل اند
بلمه از خانه خودش کی داند آن	آنچ کوسه داند از خانهٔ کسان
تو ز حال خود ندانی ای عمو	آنچ صاحب‌دل بداند حال تو
بیند او اسرار را بی هیچ بد	غفلت از تن بود چون تن روح شد
نه شب و نه سایه باشد نه دلک	چون زمین برخاست از جو فلک
از زمین باشد نه از افلاک و مه	هر کجا سایه‌ست و شب یا سایگه
نه ز آتشهای مستنجم بود	دود پیوسته هم از هیزم بود
عقل باشد در اصابتها فقط	وهم افتد در خطا و در غلط
جان ز خفت جمله در پریدنست	هر گرانی و کسل خود از تنست
روی زرد از جنبش صفرا بود	روی سرخ از غلبه خونها بود
باشد از سودا که رو ادهم بود	رو سپید از قوت بلغم بود
لیک جز علت نبیند اهل پوست	در حقیقت خالق آثار اوست
از طبیب و علت او را چاره نیست	مغز کو از پوستها آواره نیست
پای خود بر فرق علتها نهاد	چون دوم بار آدمی‌زاده بزاد
علت جزوی ندارد کین او	علت اولی نباشد دین او
با عروس صدق و صورت چون تتق	می‌پرد چون آفتاب اندر افق
بی مکان باشد چو ارواح و نهی	بلک بیرون از افق وز چرخها
می‌فتد چون سایه‌ها در پای او	بل عقول ماست سایه‌های او
اندر آن صورت نیندیشد قیاس	مجتهد هر گه که باشد نص‌شناس
از قیاس آنجا نماید عبرتی	چون نیابد نص اندر صورتی
وان قیاس عقل جزوی تحت این	نص وحی روح قدسی دان یقین
روح او را کی شود زیر نظر	عقل از جان گشت با ادراک و فر
زان اثر آن عقل تدبیری کند	لیک جان در عقل تاثیری کند
کو یم و کشتی و کو طوفان نوح	نوح‌وار ار صدقی زد در تو روح
نور خور از قرص خور دورست نیک	عقل اثر را روح پندارد ولیک
تا ز نورش سوی قرص افکند شد	زان به قرصی سالکی خرسند شد
نیست دایم روز و شب او آفل است	زانک این نوری که اندر سافل است
غرقهٔ آن نور باشد دایما	وانک اندر قرص دارد باش و جا
وا رهید او از فراق سینه کوب	نه سحابش ره زند خود نه غروب
یا مبدل گشت گر از خاک بود	این‌چنین کس اصلش از افلاک بود
که زند بر وی شعاعش جاودان	زانک خاکی را نباشد تاب آن
آنچنان سوزد که ناید زو ثمر	گر زند بر خاک دایم تاب خور
مار را با او کجا همراهی است	دایم اندر آب کار ماهی است
اندرین یم ماهییها می‌کنند	لیک در که مارهای پر فن‌اند
هم ز دریا تاسه‌شان رسوا کند	مکرشان گر خلق را شیدا کند
مار را از سحر ماهی می‌کنند	واندرین یم ماهیان پر فن‌اند
بحرشان آموخته سحر حلال	ماهیان قعر دریای جلال
نحس آنجا رفت و نیکوفال شد	بس محال از تاب ایشان حال شد
صد قیامت بگذرد وین ناتمام	تا قیامت گر بگویم زین کلام
نزد من عمر مکرر بردنست	بر ملولان این مکرر کردنست
خاک از تاب مکرر زر شود	شمع از برق مکرر بر شود
از رسالت باز می‌ماند رسول	گر هزاران طالب‌اند و یک ملول
مستمع خواهند اسرافیل‌خو	این رسولان ضمیر رازگو
چاکری خواهند از اهل جهان	نخوتی دارند و کبری چون شهان
از رسالتشان چگونه بر خوری	تا ادبهاشان بجاگه ناوری
تا نباشی پیششان راکع دوتو	کی رسانند آن امانت را بتو
کامدند ایشان ز ایوان بلند	هر ادبشان کی همی‌آید پسند
از تو دارند ای مزور منتی	نه گدایانند کز هر خدمتی
صدقهٔ سلطان بیفشان وا مگیر	لیک با بی‌رغبتیها ای ضمیر
در ملولان منگر و اندر جهان	اسپ خود را ای رسول آسمان
اسپش اندر خندق آتش جهد	فرخ آن ترکی که استیزه نهد
که کند آهنگ اوج آسمان	گرم گرداند فرس را آنچنان
همچو آتش خشک و تر را سوخته	چشم را از غیر و غیرت دوخته
آتش اول در پشیمانی زند	گر پشیمانی برو عیبی کند
چون ببیند گرمی صاحب‌قدم	خود پشیمانی نروید از عدم
گر چه حیوانست الا نادرا	اسپ داند بانگ و بوی شیر را
خود بداند از نشان و از اثر	بل عدو خویش را هر جانور
شب برون آمد چو دزدان و چرید	روز خفاشک نیارد بر پرید
که عدو آفتاب فاش بود	از همه محروم‌تر خفاش بود
نه بنفرین تاندش مهجور کرد	نه تواند در مصافش زخم خورد
از برای غصه و قهر خفاش	آفتابی که بگرداند قفاش
گرنه خفاشش کجا مانع شود	غایت لطف و کمال او بود
تا بود ممکن که گردانی اسیر	دشمنی گیری بحد خویش گیر
ابلهست او ریش خود بر می‌کند	قطره با قلزم چو استیزه کند
چنبرهٔ حجرهٔ قمر چون بر درد	حیلت او از سبالش نگذرد
ای عدو آفتاب آفتاب	با عدو آفتاب این بد عتاب
می‌بلرزد آفتاب و اخترش	ای عدو آفتابی کز فرش
چه غم آتش را که تو هیزم شدی	تو عدو او نه‌ای خصم خودی
یا ز درد سوزشت پر غم شود	ای عجب از سوزشت او کم شود
که مزاج رحم آدم غم بود	رحمتش نه رحمت آدم بود
رحمت حق از غم و غصه‌ست پاک	رحمت مخلوق باشد غصه‌ناک
ناید اندر وهم از وی جز اثر	رحمت بی‌چون چنین دان ای پدر
لیک کی داند جز او ماهیتش	ظاهرست آثار و میوهٔ رحمتش
کس نداند جز بثار و مثال	هیچ ماهیات اوصاف کمال
جز که گویی هست چون حلوا ترا	طفل ماهیت نداند طمث را
مثل ماهیات حلوا ای مطاع	کی بود ماهیت ذوق جماع
با تو آن عاقل چو تو کودک‌وشی	لیک نسبت کرد از روی خوشی
گر نداند ماهیت یا عین حال	تا بداند کودک آن را از مثال
ور ندانم گفت کذب و زور نیست	پس اگر گویی بدانم دور نیست
آن رسول حق و نور روح را	گر کسی گوید که دانی نوح را
هست از خورشید و مه مشهورتر	گر بگویی چون ندانم کان قمر
و آن امامان جمله در محرابها	کودکان خرد در کتابها
قصه‌اش گویند از ماضی فصیح	نام او خوانند در قرآن صریح
گرچه ماهیت نشد از نوح کشف	راست‌گو دانیش تو از روی وصف
همچو اویی داند او را ای فتی	ور بگویی من چه دانم نوح را
پشه‌ای کی داند اسرافیل را	مور لنگم من چه دانم فیل را
که بماهیت ندانیش ای فلان	این سخن هم راستست از روی آن
حالت عامه بود مطلق مگو	عجز از ادراک ماهیت عمو
پیش چشم کاملان باشد عیان	زانک ماهیات و سر سر آن
دورتر از فهم و استبصار کو	در وجود از سر حق و ذات او
ذات و وصفی چیست کان ماند نهان	چونک آن مخفی نماند از محرمان
بی ز تاویل محالی کم شنو	عقل بحثی گوید این دورست و گو
آنچ فوق حال تست آید محال	قطب گوید مر ترا ای سست‌حال
نه که اول هم محالت می‌نمود	واقعاتی که کنونت بر گشود
تیه را بر خود مکن حبس ستم	چون رهانیدت ز ده زندان کرم
چون جهت شد مختلف نسبت دوتاست	نفی آن یک چیز و اثباتش رواست
نفی و اثباتست و هر دو مثبتست	ما رمیت اذ رمیت از نسبتست
تو نه افکندی که قوت حق نمود	آن تو افکندی چو بر دست تو بود
مشت خاک اشکست لشکر کی شود	زور آدم‌زاد را حدی بود
زین دو نسبت نفی و اثباتش رواست	مشت مشت تست و افکندن ز ماست
مثل ما لا یشتبه اولادهم	یعرفون الانبیا اضدادهم
منکران با صد دلیل و صد نشان	همچو فرزندان خود دانندشان
خویشتن را بر ندانم می‌زنند	لیک از رشک و حسد پنهان کنند
گفت لایعرفهم غیری فذر	پس چو یعرف گفت چون جای دگر
جز که یزدانشان نداند ز آزمون	انهم تحت قبابی کامنون
که بدانی و ندانی نوح را	هم بنسبت گیر این مفتوح را
ور بود درویش آن درویش نیست	گفت قایل در جهان درویش نیست
نیست گشته وصف او در وصف هو	هست از روی بقای ذات او
نیست باشد هست باشد در حساب	چون زبانهٔ شمع پیش آفتاب
بر نهی پنبه بسوزد زان شرر	هست باشد ذات او تا تو اگر
کرده باشد آفتاب او را فنا	نیست باشد روشنی ندهد ترا
چون در افکندی و در وی گشت حل	در دو صد من شهد یک اوقیه خل
هست اوقیه فزون چون برکشی	نیست باشد طعم خل چون می‌چشی
هستی‌اش در هست او روپوش شد	پیش شیری آهوی بیهوش شد
جوشش عشقست نه از ترک ادب	این قیاس ناقصان بر کار رب
خویش را در کفهٔ شه می‌نهد	نبض عاشق بی ادب بر می‌جهد
با ادب‌تر نیست کس زو در نهان	بی‌ادب‌تر نیست کس زو در جهان
این دو ضد با ادب با بی‌ادب	هم بنسبت دان وفاق ای منتجب
که بود دعوی عشقش هم‌سری	بی‌ادب باشد چو ظاهر بنگری
او و دعوی پیش آن سلطان فناست	چون به باطن بنگری دعوی کجاست
لیک فاعل نیست کو عاطل بود	مات زید زید اگر فاعل بود
ورنه او مفعول و موتش قاتلست	او ز روی لفظ نحوی فاعلست
فاعلیها جمله از وی دور شد	فاعل چه کو چنان مقهور شد
متهم شد گشت از صدرش نهان	در بخارا بندهٔ صدر جهان
گه خراسان گه کهستان گاه دشت	مدت ده سال سرگردان بگشت
گشت بی‌طاقت ز ایام فراق	از پس ده سال او از اشتیاق
صبر کی داند خلاعت را نشاند	گفت تاب فرقتم زین پس نماند
آب زرد و گنده و تیره شود	از فراق این خاکها شوره بود
آتشی خاکستری گردد هبا	باد جان‌افزا وخم گردد وبا
زرد و ریزان برگ او اندر حرض	باغ چون جنت شود دار المرض
همچو تیرانداز اشکسته کمان	عقل دراک از فراق دوستان
پیر از فرقت چنان لرزان شدست	دوزخ از فرقت چنان سوزان شدست
تا قیامت یک بود از صد هزار	گر بگویم از فراق چون شرار
رب سلم رب سلم گوی و بس	پس ز شرح سوز او کم زن نفس
از فراق او بیندیش آن زمان	هرچه از وی شاد گردی در جهان
آخر از وی جست و همچون باد شد	زانچ گشتی شاد بس کس شاد شد
پیش از آن کو بجهد از وی تو بجه	از تو هم بجهد تو دل بر وی منه
نقش را کالعوذ بالرحمن منک	همچو مریم گوی پیش از فوت ملک
جان‌فزایی دلربایی در خلا	دید مریم صورتی بس جان‌فزا
چون مه وخورشید آن روح الامین	پیش او بر رست از روی زمین
آنچنان کز شرق روید آفتاب	از زمین بر رست خوبی بی‌نقاب
کو برهنه بود و ترسید از فساد	لرزه بر اعضای مریم اوفتاد
دست از حیرت بریدی چو زنان	صورتی که یوسف ار دیدی عیان
چون خیالی که بر آرد سر ز دل	همچو گل پیشش برویید آن ز گل
گفت بجهم در پناه ایزدی	گشت بی‌خود مریم و در بی‌خودی
در هزیمت رخت بردن سوی غیب	زانک عادت کرده بود آن پاک‌جیب
حازمانه ساخت زان حضرت حصار	چون جهان را دید ملکی بی‌قرار
که نیابد خصم راه مقصدش	تا به گاه مرگ حصنی باشدش
یورتگه نزدیک آن دز برگزید	از پناه حق حصاری به ندید
که ازو می‌شد جگرها تیردوز	چون بدید آن غمزه‌های عقل‌سوز
خسروان هوش بیهوشش شده	شاه و لشکر حلقه در گوشش شده
صد هزاران بدر را داده به دق	صد هزاران شاه مملوکش برق
عقل کلش چون ببیند کم زند	زهره نی مر زهره را تا دم زند
دمگهم را دمگه او سوخته‌ست	من چگویم که مرا در دوخته‌ست
دور از آن شه باطل ما عبروا	دود آن نارم دلیلم من برو
جز که نور آفتاب مستطیل	خود نباشد آفتابی را دلیل
این بستش کع ذلیل او بود	سایه کی بود تا دلیل او بود
جمله ادراکات پس او سابقست	این جلالت در دلالت صادقست
او سوار باد پران چون خدنگ	جمله ادراکات بر خرهای لنگ
ور گریزند او بگیرد پیش ره	گر گریزد کس نیابد گرد شه
وقت میدانست وقت جام نی	جمله ادراکات را آرام نی
وآن دگر چون تیر معبر می‌درد	آن یکی وهمی چو بازی می‌پرد
وآن دگر اندر تراجع هر زمان	وان دگر چون کشتی با بادبان
جمله حمله می‌فزایند آن طیور	چون شکاری می‌نمایدشان ز دور
همچو جغدان سوی هر ویران شوند	چونک ناپیدا شود حیران شوند
تا که پیدا گردد آن صید به ناز	منتظر چشمی به هم یک چشم باز
صید بود آن خود عجب یا خود خیال	چون بماند دیر گویند از ملال
قوتی گیرند و زور از راحتی	مصلحت آنست تا یک ساعتی
خویشتن را سوختندی ز اهتزاز	گر نبودی شب همه خلقان ز آز
هر کسی دادی بدن را سوختن	از هوس وز حرص سود اندوختن
تا رهند ازحرص خود یکساعتی	شب پدید آید چو گنج رحمتی
آن صلاح تست آتش دل مشو	چونک قبضی آیدت ای راه‌رو
خرج را دخلی بباید زاعتداد	زآنک در خرجی در آن بسط و گشاد
سوزش خورشید در بستان شدی	گر هماره فصل تابستان بدی
که دگر تازه نگشتی آن کهن	منبتش را سوختی از بیخ و بن
صیف خندانست اما محرقست	گر ترش‌رویست آن دی مشفق است
تازه باش و چین میفکن در جبین	چونک قبض آید تو در وی بسط بین
غم جگر را باشد و شادی ز شش	کودکان خندان و دانایان ترش
چشم عاقل در حساب آخرست	چشم کودک همچو خر در آخرست
وین ز قصاب آخرش بیند تلف	او در آخر چرب می‌بیند علف
بهر لحم ما ترازویی نهاد	آن علف تلخست کین قصاب داد
بی غرض دادست از محض عطا	رو ز حکمت خور علف کان را خدا
زانچ حق گفتت کلوا من رزقه	فهم نان کردی نه حکمت ای رهی
کان گلوگیرت نباشد عاقبت	رزق حق حکمت بود در مرتبت
کو خورندهٔ لقمه‌های راز شد	این دهان بستی دهانی باز شد
در فطام اوبسی نعمت خوردی	گر ز شیر دیو تن را وابری
از حکیم غزنوی بشنو تمام	ترک‌جوشش شرح کردم نیم‌خام
آن حکیم غیب و فخرالعارفین	در الهی‌نامه گوید شرح این
زانک عاقل غم خورد کودک شکر	غم خور و نان غم‌افزایان مخور
این فرح زخمست وآن غم مرهمست	قند شادی میوهٔ باغ غمست
از سر ربوه نظر کن در دمشق	غم چو بینی در کنارش کش به عشق
عاشق از معدوم شی بیند همی	عاقل از انگور می بیند همی
تو مکش تا من کشم حملش چو شیر	جنگ می‌کردند حمالان پریر
حمل را هر یک ز دیگر می‌ربود	زانک زان رنجش همی‌دیدند سود
این دهد گنجیت مزد و آن تسو	مزد حق کو مزد آن بی‌مایه کو
با تو باشد ان نباشد مردریگ	گنج زری که چو خسپی زیر ریگ
مونس گور و غریبی می‌شود	پیش پیش آن جنازه‌ت می‌دود
تا شوی با عشق سرمد خواجه‌تاش	بهر روز مرگ این دم مرده باش
روی چون گلنار و زلفین مراد	صبر می‌بیند ز پردهٔ اجتهاد
کاندرین ضد می‌نماید روی ضد	غم چو آیینه‌ست پیش مجتهد
رو دهد یعنی گشاد و کر و فر	بعد ضد رنج آن ضد دگر
بعد قبض مشت بسط آید یقین	این دو وصف از پنجهٔ دستت ببین
یا همه بسط او بود چون مبتلا	پنجه را گر قبض باشد دایما
چون پر مرغ این دو حال او را مهم	زین دو وصفش کار و مکسب منتظم
همچنانک بر زمین آن ماهیان	چونک مریم مضطرب شد یک زمان
که امین حضرتم از من مرم	بانگ بر وی زد نمودار کرم
از چنین خوش محرمان خود درمکش	از سرافرازان عزت سرمکش
از لبش می‌شد پیاپی بر سماک	این همی گفت و ذبالهٔ نور پاک
در عدم من شاهم و صاحب علم	از وجودم می‌گریزی در عدم
یکسواره نقش من پیش ستیست	خود بنه و بنگاه من در نیستیست
هم هلالم هم خیال اندر دلم	مریما بنگر که نقش مشکلم
هر کجا که می‌گریزی با توست	چون خیالی در دلت آمد نشست
کو بود چون صبح کاذب آفلی	جز خیالی عارضی باطلی
که نگردد گرد روزم هیچ شب	من چو صبح صادقم از نور رب
که ز لاحول این طرف افتاده‌ام	هین مکن لاحول عمران زاده‌ام
نور لاحولی که پیش از قول بود	مر مرا اصل و غذا لاحول بود
من نگاریدهٔ پناهم در سبق	تو همی‌گیری پناه ازمن به حق
تو اعوذ آری و من خود آن اعوذ	آن پناهم من که مخلصهات بوذ
تو بر یار و ندانی عشق باخت	آفتی نبود بتر از ناشناخت
شادیی را نام بنهادی غمی	یار را اغیار پنداری همی
چونک ما دزدیم نخلش دار ماست	اینچنین نخلی که لطف یار ماست
چونک بی‌عقلیم این زنجیر ماست	اینچنین مشکین که زلف میر ماست
چونک فرعونیم چون خون می‌شود	اینچنین لطفی چو نیلی می‌رود
یوسفم گرگ از توم ای پر ستیز	خون همی‌گوید من آبم هین مریز
چونک با او ضد شدی گردد چو مار	تو نمی‌بینی که یار بردبار
او چنان بد جز که از منظر نشد	لحم او و شحم او دیگر نشد
که بخارا می‌رود آن سوخته	شمع مریم را بهل افروخته
رو سوی صدر جهان می‌کن گریز	سخت بی‌صبر و در آتشدان تیز
پس بخاراییست هر کنش بود	این بخارا منبع دانش بود
تا به خواری در بخارا ننگری	پیش شیخی در بخارا اندری
راه ندهد جزر و مد مشکلش	جز به خواری در بخارای دلش
وای آنکس را که یردی رفسه	ای خنک آن را که ذلت نفسه
پاره پاره کرده بود ارکان او	فرقت صدر جهان در جان او
کافر ار گشتم دگر ره بگروم	گفت بر خیزم هم‌آنجا واروم
پیش آن صدر نکواندیش او	واروم آنجا بیفتم پیش او
زنده کن یا سر ببر ما را چو میش	گویم افکندم به پیشت جان خویش
به که شاه زندگان جای دگر	کشته و مرده به پیشت ای قمر
بی تو شیرین می‌نبینم عیش خویش	آزمودم من هزاران بار بیش
ابرکی یا ناقتی تم السرور	غن لی یا منیتی لحن النشور
اشربی یا نفس وردا قد صفا	ابلعی یا ارض دمعی قد کفی
نعم ما روحت یا ریح الصبا	عدت یا عیدی الینا مرحبا
سوی آن صدری که میر است و مطاع	گفت ای یاران روان گشتم وداع
هرچه بادا باد آنجا می‌روم	دم‌بدم در سوز بریان می‌شوم
جان من عزم بخارا می‌کند	گرچه دل چون سنگ خارا می‌کند
پیش عاشق این بود حب الوطن	مسکن یارست و شهر شاه من
تو به غربت دیده‌ای بس شهرها	گفت معشوقی به عاشق کای فتی
گفت آن شهری که در وی دلبرست	پس کدامین شهر ز آنها خوشترست
هست صحرا گر بود سم الخیاط	هرکجا باشد شه ما را بساط
جنتست ارچه که باشد قعر چاه	هر کجا که یوسفی باشد چو ماه
عاقبت اندیش اگر داری هنر	گفت او را ناصحی ای بی‌خبر
همچو پروانه مسوزان خویش را	درنگر پس را به عقل و پیش را
لایق زنجیر و زندان‌خانه‌ای	چون بخارا می‌روی دیوانه‌ای
او همی‌جوید ترا با بیست چشم	او ز تو آهن همی‌خاید ز خشم
او سگ قحطست و تو انبان آرد	می‌کند او تیز از بهر تو کارد
سوی زندان می‌روی چونت فتاد	چون رهیدی و خدایت راه داد
عقل بایستی کز ایشان کم زدی	بر تو گر ده‌گون موکل آمدی
از چه بسته گشت بر تو پیش و پس	چون موکل نیست بر تو هیچ‌کس
آن موکل را نمی‌دید آن نذیر	عشق پنهان کرده بود او را اسیر
ورنه او در بند سگ طبعی ز چیست	هر موکل را موکل مختفیست
بر عوانی و سیه‌روییش بست	خشم شاه عشق بر جانش نشست
زان عوانان نهان افغان من	می‌زند او را که هین او رابزن
گرچه تنها با عوانی می‌رود	هرکه بینی در زیانی می‌رود
پیش آن سلطان سلطانان شدی	گر ازو واقف بدی افغان زدی
تا امان دیدی ز دیو سهمناک	ریختی بر سر به پیش شاه خاک
زان ندیدی آن موکل را تو کور	میر دیدی خویش را ای کم ز مور
پر و بالی کو کشد سوی وبال	غره گشتی زین دروغین پر و بال
چون گل‌آلو شد گرانیها کند	پر سبک دارد ره بالا کند
پند کم ده زانک بس سختست بند	گفت ای ناصح خمش کن چند چند
عشق را نشناخت دانشمند تو	سخت‌تر شد بند من از پند تو
بوحنیفه و شافعی درسی نکرد	آن طرف که عشق می‌افزود درد
تشنهٔ زارم به خون خویشتن	تو مکن تهدید از کشتن که من
مردن عشاق خود یک نوع نیست	عاشقان را هر زمانی مردنیست
وآن دوصد را می‌کند هر دم فدی	او دو صد جان دارد از جان هدی
از نبی خوان عشرة امثالها	هر یکی جان را ستاند ده بها
پای‌کوبان جان برافشانم برو	گر بریزد خون من آن دوست‌رو
چون رهم زین زندگی پایندگیست	آزمودم مرگ من در زندگیست
ان فی قتلی حیاتا فی حیات	اقتلونی اقتلونی یا ثقات
اجتذب روحی وجد لی باللقا	یا منیر الخد یا روح البقا
لو یشا یمشی علی عینی مشی	لی حبیب حبه یشوی الحشا
عشق را خود صد زبان دیگرست	پارسی گو گرچه تازی خوشترست
آن زبانها جمله حیران می‌شود	بوی آن دلبر چو پران می‌شود
گوش شو والله اعلم بالصواب	بس کنم دلبر در آمد در خطاب
کو چو عیاران کند بر دار درس	چونک عاشق توبه کرد اکنون بترس
نه به درس و نه به استا می‌رود	گرچه این عاشق بخارا می‌رود
دفتر و درس و سبقشان روی اوست	عاشقان را شد مدرس حسن دوست
می‌رود تا عرش و تخت یارشان	خامشند و نعرهٔ تکرارشان
نه زیاداتست و باب سلسله	درسشان آشوب و چرخ و زلزله
مسلهٔ دورست لیکن دور یار	سلسلهٔ این قوم جعد مشکبار
گو نگنجد گنج حق در کیسه‌ها	مسلهٔ کیس ار بپرسد کس ترا
بد مبین ذکر بخارا می‌رود	گر دم خلع و مبارا می‌رود
زانک دارد هرصفت ماهیتی	ذکر هر چیزی دهد خاصیتی
چشم بر خورشید بینش می‌گماشت	آن بخاری غصهٔ دانش نداشت
او ز دانشها نجوید دستگاه	هرکه درخلوت ببینش یافت راه
باشدش ز اخبار و دانش تاسه‌ای	با جمال جان چوشد هم‌کاسه‌ای
زان همی دنیا بچربد عامه را	دید بردانش بود غالب فرا
وآن جهانی را همی‌دانند دین	زانک دنیا را همی‌بینند عین
دل‌طپان سوی بخارا گرم و تیز	رو نهاد آن عاشق خونابه‌ریز
آب جیحون پیش او چون آبگیر	ریگ آمون پیش او همچون حریر
می‌فتاد از خنده او چون گل‌ستان	آن بیابان پیش او چون گلستان
از بخارا یافت و آن شد مذهبش	در سمرقندست قند اما لبش
لیکن ازمن عقل و دین بربوده‌ای	ای بخارا عقل‌افزا بوده‌ای
صدر می‌جویم درین صف نعال	بدر می‌جویم از آنم چون هلال
در سواد غم بیاضی شد پدید	چون سواد آن بخارا را بدید
عقل او پرید در بستان راز	ساعتی افتاد بیهوش و دراز
از گلاب عشق او غافل بدند	بر سر و رویش گلابی می‌زدند
غارت عشقش ز خود ببریده بود	او گلستانی نهانی دیده بود
با شکر مقرون نه‌ای گرچه نیی	تو فسرده درخور این دم نه‌ای
کز جنودا لم تروها غافلی	رخت عقلت با توست و عاقلی
پیش معشوق خود و دارالامان	اندر آمد در بخارا شادمان
مه کنارش گیرد و گوید که گیر	همچو آن مستی که پرد بر اثیر
پیش از پیدا شدن منشین گریز	هرکه دیدش در بخارا گفت خیز
تا کشد از جان تو ده ساله کین	که ترا می‌جوید آن شه خشمگین
تکیه کم کن بر دم و افسون خویش	الله الله درمیا در خون خویش
معتمد بودی مهندس اوستاد	شحنهٔ صدر جهان بودی و راد
رسته بودی باز چون آویختی	غدو کردی وز جزا بگریختی
ابلهی آوردت اینجا یا اجل	از بلا بگریختی با صد حیل
عقل و عاقل را قضا احمق کند	ای که عقلت بر عطارد دق کند
زیرکی و عقل و چالاکیت کو	نحس خرگوشی که باشد شیرجو
گفت اذا جاء القضا ضاق الفضا	هست صد چندین فسونهای قضا
از قضا بسته شود کو اژدهاست	صد ره و مخلص بود از چپ و راست
گرچه می‌دانم که هم آبم کشد	گفت من مستسقیم آبم کشد
گر دو صد بارش کند مات و خراب	هیچ مستقسقی بنگریزد ز آب
عشق آب از من نخواهد گشت کم	گر بیاماسد مرا دست و شکم
کاشکی بحرم روان بودی درون	گویم آنگه که بپرسند از بطون
گر بمیرم هست مرگم مستطاب	خیک اشکم گو بدر از موج آب
رشکم آید بودمی من جای او	من بهر جایی که بینم آب جو
طبل عشق آب می‌کوبم چو گل	دست چون دف و شکم همچون دهل
جرعه جرعه خون خورم همچون زمین	گر بریزد خونم آن روح الامین
تا که عاشق گشته‌ام این کاره‌ام	چون زمین وچون جنین خون‌خواره‌ام
روز تا شب خون خورم مانند ریگ	شب همی‌جوشم در آتش همچو دیگ
از مراد خشم او بگریختم	من پشیمانم که مکر انگیختم
عید قربان اوست و عاشق گاومیش	گو بران بر جان مستم خشم خویش
بهر عید و ذبح او می‌پرورد	گاو اگر خسپد وگر چیزی خورد
جزو جزوم حشر هر آزاده‌ای	گاو موسی دان مرا جان داده‌ای
کمترین جزوش حیات کشته‌ای	گاو موسی بود قربان گشته‌ای
در خطاب اضربوه بعضها	برجهید آن کشته ز آسیبش ز جا
ان اردتم حشر ارواح النظر	یا کرامی اذبحوا هذا البقر
وز نما مردم به حیوان برزدم	از جمادی مردم و نامی شدم
پس چه ترسم کی ز مردن کم شدم	مردم از حیوانی و آدم شدم
تا بر آرم از ملایک پر و سر	حملهٔ دیگر بمیرم از بشر
کل شیء هالک الا وجهه	وز ملک هم بایدم جستن ز جو
آنچ اندر وهم ناید آن شوم	بار دیگر از ملک قربان شوم
گویدم که انا الیه راجعون	پس عدم گردم عدم چون ارغنون
کاب حیوانی نهان در ظلمتست	مرگ دان آنک اتفاق امتست
همچو مستسقی حریص و مرگ‌جو	همچو نیلوفر برو زین طرف جو
می‌خورد والله اعلم بالصواب	مرگ او آبست و او جویای آب
کو ز بیم جان ز جانان می‌رمد	ای فسرده عاشق ننگین نمد
صد هزاران جان نگر دستک‌زنان	سوی تیغ عشقش ای ننگ زنان
آب را از جوی کی باشد گریز	جوی دیدی کوزه اندر جوی ریز
محو گردد در وی و جو او شود	آب کوزه چون در آب جو شود
زین سپس نه کم شود نه بدلقا	وصف او فانی شد و ذاتش بقا
عذر آن را که ازو بگریختم	خویش را بر نخل او آویختم
جانب آن صدر شد با چشم تر	همچو گویی سجده کن بر رو و سر
کش بسوزد یا برآویزد ورا	جمله خلقان منتظر سر در هوا
آن نماید که زمان بدبخت را	این زمان این احمق یک لخت را
احمقانه در فتاد از جان برید	همچو پروانه شرر را نور دید
روشن اندر روشن اندر روشنیست	لیک شمع عشق چون آن شمع نیست
می‌نماید آتش و جمله خوشیست	او به عکس شمعهای آتشیست
مسجدی بد بر کنار شهر ری	یک حکایت گوش کن ای نیک‌پی
که نه فرزندش شدی آن شب یتیم	هیچ کس در وی نخفتی شب ز بیم
صبحدم چون اختران در گور رفت	بس که اندر وی غریب عور رفت
صبح آمد خواب را کوتاه کن	خویشتن را نیک ازین آگاه کن
اندرو مهمان کشان با تیغ کند	هر کسی گفتی که پریانند تند
کین رصد باشد عدو جان و خصم	آن دگر گفتی که سحرست و طلسم
بر درش کای میهمان اینجا مباش	آن دگر گفتی که بر نه نقش فاش
ورنه مرگ اینجا کمین بگشایدت	شب مخسپ اینجا اگر جان بایدت
غافلی کاید شما کم ره دهید	وان یکی گفتی که شب قفلی نهید
کو شنیده بود آن صیت عجب	تا یکی مهمان در آمد وقت شب
زانک بس مردانه و جان سیر بود	از برای آزمون می‌آزمود
رفته گیر از گنج جان یک حبه‌ای	گفت کم گیرم سر و اشکمبه‌ای
نقش کم ناید چو من باقیستم	صورت تن گو برو من کیستم
نفخ حق باشم ز نای تن جدا	چون نفخت بودم از لطف خدا
تا رهد آن گوهر از تنگین صدف	تا نیفتد بانگ نفخش این طرف
صادقم جان را برافشانم برین	چون تمنوا موت گفت ای صادقین
تا نکوبد جانستانت همچو کسپ	قوم گفتندش که هین اینجا مخسپ
کاندرین جا هر که خفت آمد زوال	که غریبی و نمی‌دانی ز حال
دیده‌ایم و جمله اصحاب نهی	اتفاقی نیست این ما بارها
نیم‌شب مرگ هلاهل آمدش	هر که آن مسجد شبی مسکن شدش
نه به تقلید از کسی بشنیده‌ایم	از یکی ما تابه صد این دیده‌ایم
آن نصیحت در لغت ضد غلول	گفت الدین نصیحه آن رسول
در غلولی خاین و سگ‌پوستی	این نصیحت راستی در دوستی
می‌نماییمت مگرد از عقل و داد	بی خیانت این نصیحت از وداد
از جهان زندگی سیر آمدم	گفت او ای ناصحان من بی ندم
عافیت کم جوی از منبل براه	منبلی‌ام زخم جو و زخم‌خواه
منبلی‌ام لاابالی مرگ‌جو	منبلی نی کو بود خود برگ‌جو
منبلی چستی کزین پل بگذرد	منبلی نی کو به کف پول آورد
بل جهد از کون و کانی بر زند	آن نه کو بر هر دکانی بر زند
چون قفس هشتن پریدن مرغ را	مرگ شیرین گشت و نقلم زین سرا
مرغ می‌بیند گلستان و شجر	آن قفس که هست عین باغ در
خوش همی‌خوانند ز آزادی قصص	جوق مرغان از برون گرد قفس
نه خورش ماندست و نه صبر و قرار	مرغ را اندر قفس زان سبزه‌زار
تا بود کین بند از پا برکند	سر ز هر سوراخ بیرون می‌کند
آن قفس را در گشایی چون بود	چون دل و جانش چنین بیرون بود
گرد بر گردش به حلقه گربگان	نه چنان مرغ قفس در اندهان
آرزوی از قفس بیرون شدن	کی بود او را درین خوف و حزن
صد قفس باشد بگرد این قفس	او همی‌خواهد کزین ناخوش حصص
از هوای این جهان و از مراد	آنچنانک گفت جالینوس راد
که ز کون استری بینم جهان	راضیم کز من بماند نیم جان
مرغش آیس گشته بودست از مطار	گربه می‌بیند بگرد خود قطار
در عدم نادیده او حشری نهان	یا عدم دیدست غیر این جهان
می‌گریزد او سپس سوی شکم	چون جنین کش می‌کشد بیرون کرم
او مقر در پشت مادر می‌کند	لطف رویش سوی مصدر می‌کند
ای عجب بینم بدیده این مقام	که اگر بیرون فتم زین شهر و کام
که نظاره کردمی اندر رحم	یا دری بودی در آن شهر وخم
که ز بیرونم رحم دیده شدی	یا چو چشمهٔ سوزنی راهم بدی
همچو جالینوس او نامحرمی	آن جنین هم غافلست از عالمی
آن مدد از عالم بیرونیست	اونداند کن رطوباتی که هست
صد مدد آرد ز شهر لامکان	آنچنانک چار عنصر در جهان
آن ز باغ و عرصه‌ای درتافتست	آب و دانه در قفس گر یافتست
زین قفس در وقت نقلان و فراغ	جانهای انبیا بینند باغ
همچو ماه اندر فلکها بازغند	پس ز جالینوس و عالم فارغند
پس جوابم بهر جالینوس نیست	ور ز جالینوس این گفت افتراست
که نبودستش دل پر نور جفت	این جواب آنکس آمد کین بگفت
چون شنید از گربگان او عرجوا	مرغ جانش موش شد سوراخ‌جو
اندرین سوراخ دنیا موش‌وار	زان سبب جانش وطن دید و قرار
درخور سوراخ دانایی گرفت	هم درین سوراخ بنایی گرفت
کاندرین سوراخ کار آید گزید	پیشه‌هایی که مرورا در مزید
بسته شد راه رهیدن از بدن	زانک دل بر کند از بیرون شدن
از لعابی خیمه کی افراشتی	عنکبوت ار طبع عنقا داشتی
نام چنگش درد و سرسام و مغص	گربه کرده چنگ خود اندر قفس
می‌زند بر مرغ و پر و بال او	گربه مرگست و مرض چنگال او
مرگ چون قاضیست و رنجوری گوا	گوشه گوشه می‌جهد سوی دوا
که همی‌خواند ترا تا حکم گاه	چون پیادهٔ قاضی آمد این گواه
گر پذیرد شد و گرنه گفت خیز	مهلتی می‌خواهی از وی در گریز
که زنی بر خرقهٔ تن پاره‌ها	جستن مهلت دوا و چاره‌ها
چند باشد مهلت آخر شرم دار	عاقبت آید صباحی خشم‌وار
پیش از آنک آنچنان روزی رسد	عذر خود از شه بخواه ای پرحسد
برکند زان نور دل یکبارگی	وانک در ظلمت براند بارگی
کان گوا سوی قضا می‌خواندش	می‌گریزد از گوا و مقصدش
تا نگردد جامه و جانت گرو	قوم گفتندش مکن جلدی برو
که به آخر سخت باشد ره‌گذر	آن ز دور آسان نماید به نگر
وقت پیچاپیچ دست‌آویز جست	خویشتن آویخت بس مرد و سکست
در دل مردم خیال نیک و بد	پیشتر از واقعه آسان بود
آن زمان گردد بر آنکس کار زار	چون در آید اندرون کارزار
کان اجل گرگست و جان تست میش	چون نه شیری هین منه تو پای پیش
آمن آ که مرگ تو سرزیر شد	ور ز ابدالی و میشت شیر شد
خمرش از تبدیل یزدان خل شود	کیست ابدال آنک او مبدل شود
شیر پنداری تو خود را هین مران	لیک مستی شیرگیری وز گمان
باسهم ما بینهم باس شدید	گفت حق ز اهل نفاق ناسدید
در غزا چون عورتان خانه‌اند	در میان همدگر مردانه‌اند
لا شجاعة یا فتی قبل الحروب	گفت پیغامبر سپهدار غیوب
وقت جوش جنگ چون کف بی‌فنند	وقت لاف غزو مستان کف کنند
وقت کر و فر تیغش چون پیاز	وقت ذکر غزو شمشیرش دراز
پس به یک سوزن تهی شد خیک او	وقت اندیشه دل او زخم‌جو
کو رمد در وقت صیقل از جفا	من عجب دارم ز جویای صفا
چون گواهت نیست شد دعوی تباه	عشق چون دعوی جفا دیدن گواه
بوسه ده بر مار تا یابی تو گنج	چون گواهت خواهد این قاضی مرنج
بلک با وصف بدی اندر تو در	آن جفا با تو نباشد ای پسر
بر نمد آن را نزد بر گرد زد	بر نمد چوبی که آن را مرد زد
آن نزد بر اسپ زد بر سکسکش	گر بزد مر اسپ را آن کینه کش
شیره را زندان کنی تا می‌شود	تا ز سکسک وا رهد خوش‌پی شود
چون نترسیدی ز قهر ایزدی	گفت چندان آن یتیمک را زدی
من بر آن دیوی زدم کو اندروست	گفت او را کی زدم ای جان و دوست
مرگ آن خو خواهد و مرگ فساد	مادر ار گوید ترا مرگ تو باد
آب مردی و آب مردان ریختند	آن گروهی کز ادب بگریختند
تا چنین حیز و مخنث ماندند	عاذلانشان از وغا وا راندند
با چنینها در صف هیجا مرو	لاف و غرهٔ ژاژخا را کم شنو
کز رفاق سست برگردان ورق	زانک زاد و کم خبالا گفت حق
غازیان بی‌مغز همچون که شوند	که گر ایشان با شما همره شوند
پس گریزند و دل صف بشکنند	خویشتن را با شما هم‌صف کنند
به که با اهل نفاق آید حشر	پس سپاهی اندکی بی این نفر
به ز بسیاری به تلخ آمیخته	هست بادام کم خوش بیخته
نقص از آن افتاد که همدل نیند	تلخ و شیرین در ژغاژغ یک شی‌اند
می‌زید در شک ز حال آن جهان	گبر ترسان دل بود کو از گمان
گام ترسان می‌نهد اعمی دلی	می‌رود در ره نداند منزلی
با ترددها و دل پرخون رود	چون نداند ره مسافر چون رود
او کند از بیم آنجا وقف و ایست	هرکه گویدهای این‌سو راه نیست
کی رود هر های و هو در گوش او	ور بداند ره دل با هوش او
زانک وقت ضیق و بیمند آفلان	پس مشو همراه این اشتردلان
گرچه اندر لاف سحر بابلند	پس گریزند و ترا تنها هلند
تو ز طاوسان مجو صید و شکار	تو ز رعنایان مجو هین کارزار
دم زند تا از مقامت بر کند	طبع طاوسست و وسواست کند
خواند افسون که اننی جار لکم	همچو شیطان در سپه شد صد یکم
هر دو لشکر در ملاقان آمدند	چون قریش از گفت او حاضر شدند
سوی صف مؤمنان اندر رهی	دید شیطان از ملایک اسپهی
گشت جان او ز بیم آتشکده	آن جنودا لم تروها صف زده
که همی‌بینم سپاهی من شگفت	پای خود وا پس کشیده می‌گرفت
اذهبوا انی اری ما لاترون	ای اخاف الله ما لی منه عون
دی چرا تو می‌نگفتی اینچنین	گفت حارث ای سراقه شکل هین
گفت می‌بینی جعاشیش عرب	گفت این دم من همی‌بینم حرب
آن زمان لاف بود این وقت جنگ	می‌نبینی غیر این لیک ای تو ننگ
که بودتان فتح و نصرت دم‌بدم	دی همی‌گفتی که پایندان شدم
وین زمان نامرد و ناچیز و مهین	دی زعیم الجیش بودی ای لعین
تو بتون رفتی و ما هیزم شدیم	تا بخوردیم آن دم تو و آمدیم
از عتابش خشمگین شد آن لعین	چونک حارث با سراقه گفت این
چون ز گفت اوش درد دل رسید	دست خود خشمین ز دست او کشید
خون آن بیچارگان زین مکر ریخت	سینه‌اش را کوفت شیطان و گریخت
پس بگفت این بری منکم	چونک ویران کرد چندین عالم او
پس گریزان شد چو هیبت تاختش	کوفت اندر سینه‌اش انداختش
در دو صورت خویش را بنموده‌اند	نفس و شیطان هر دو یک تن بوده‌اند
بهر حکمتهاش دو صورت شدند	چون فرشته و عقل کایشان یک بدند
مانع عقلست و خصم جان و کیش	دشمنی داری چنین در سر خویش
پس بسوراخی گریزد در فرار	یکنفس حمله کند چون سوسمار
سر ز هر سوراخ می‌آرد برون	در دل او سوراخها دارد کنون
واندر آن سوراخ رفتن شد خنوس	نام پنهان گشتن دیو از نفوس
چون سر قنفذ ورا آمد شذست	که خنوسش چون خنوس قنفذست
کو سر آن خارپشتک را بماند	که خدا آن دیو را خناس خواند
دم‌بدم از بیم صیاد درشت	می نهان گردد سر آن خارپشت
زین چنین مکری شود مارش زبون	تا چو فرصت یافت سر آرد برون
ره‌زنان را بر تو دستی کی بدی	گرنه نفس از اندرون راهت زدی
دل اسیر حرص و آز و آفتست	زان عوان مقتضی که شهوتست
تا عوانان را به قهر تست راه	زان عوان سر شدی دزد و تباه
بیم جنبیکم لکم اعدی عدو	در خبر بشنو تو این پند نکو
کو چو ابلیسست در لج و ستیز	طمطراق این عدو مشنو گریز
آن عذاب سرمدی را سهل کرد	بر تو او از بهر دنیا و نبرد
او ز سحر خویش صد چندان کند	چه عجب گر مرگ را آسان کند
باز کوهی را چو کاهی می‌تند	سحر کاهی را به صنعت که کند
نغزها را زشت گرداند به ظن	زشتها را نغز گرداند به فن
هر نفس قلب حقایق می‌کند	کار سحر اینست کو دم می‌زند
آدمی سازد خری را وآیتی	آدمی را خر نماید ساعتی
ان فی الوسواس سحرا مستتر	این چنین ساحر درون تست و سر
ساحران هستند جادویی‌گشا	اندر آن عالم که هست این سحرها
نیز روییدست تریاق ای پسر	اندر آن صحرا که رست این زهر تر
که ز زهرم من به تو نزدیکتر	گویدت تریاق از من جو سپر
گفت من سحرست و دفع سحر او	گفت او سحرست و ویرانی تو
سحرا و حق گفت آن خوش پهلوان	گفت پیغامبر که ان فی البیان
مسجد و ما را مکن زین متهم	هین مکن جلدی برو ای بوالکرم
آتشی در ما زند فردا دنی	که بگوید دشمنی از دشمنی
بر بهانهٔ مسجد او بد سالمی	که بتاسانید او را ظالمی
چونک بدنامست مسجد او جهد	تا بهانهٔ قتل بر مسجد نهد
که نه‌ایم آمن ز مکر دشمنان	تهمتی بر ما منه ای سخت‌جان
که نتان پیمود کیوان را بگز	هین برو جلدی مکن سودا مپز
ریش خود بر کنده یک یک لخت لخت	چون تو بسیاران بلافیده ز بخت
خویش و ما را در میفکن در وبال	هین برو کوتاه کن این قیل و قال
که ز لا حولی ضعیف آید پیم	گفت ای یاران از آن دیوان نیم
طبلکی در دفع مرغان می‌زدی	کودکی کو حارس کشتی بدی
کشت از مرغان بد بی خوف گشت	تا رمیدی مرغ زان طبلک ز کشت
برگذر زد آن طرف خیمهٔ عظیم	چونک سلطان شاه محمود کریم
انبه و پیروز و صفدر ملک‌گیر	با سپاهی همچو استارهٔ اثیر
بختیی بد پیش‌رو همچون خروس	اشتری بد کو بدی حمال کوس
می‌زدی اندر رجوع و در طلب	بانگ کوس و طبل بر وی روز و شب
کودک آن طبلک بزد در حفظ بر	اندر آن مزرع در آمد آن شتر
پختهٔ طبلست با آنشست خو	عاقلی گفتش مزن طبلک که او
که کشد او طبل سلطان بیست کفل	پیش او چه بود تبوراک تو طفل
جان من نوبتگه طبل بلا	عاشقم من کشتهٔ قربان لا
پیش آنچ دیده است این دیدها	خود تبوراکست این تهدیدها
کز خیالاتی درین ره بیستم	ای حریفان من از آنها نیستم
بل چو اسمعیل آزادم ز سر	من چو اسماعیلیانم بی‌حذر
قل تعالوا گفت جانم را بیا	فارغم از طمطراق و از ریا
بالعطیه من تیقن بالخلف	گفت پیغامبر که جاد فی السلف
زود دربازد عطا را زین غرض	هر که بیند مر عطا را صد عوض
تا چو سود افتاد مال خود دهند	جمله در بازار از آن گشتند بند
تا که سود آید ببذل آید مصر	زر در انبانها نشسته منتظر
سرد گردد عشقش از کالای خویش	چون ببیند کاله‌ای در ربح بیش
کاله‌های خویش را ربح و مزید	گرم زان ماندست با آن کو ندید
چون بدید افزون از آنها در شرف	همچنین علم و هنرها و حرف
چون به آمد نام جان شد چیز لیز	تا به از جان نیست جان باشد عزیز
تا نگشت او در بزرگی طفل‌زا	لعبت مرده بود جان طفل را
تا تو طفلی پس بدانت حاجتست	این تصور وین تخیل لعبتست
فارغ از حس است و تصویر و خیال	چون ز طفلی رست جان شد در وصال
تن زدم والله اعلم بالوفاق	نیست محرم تا بگویم بی‌نفاق
حق خریدارش که الله اشتری	مال و تن برف‌اند ریزان فنا
که هیی در شک یقینی نیستت	برفها زان از ثمن اولیستت
که نمی‌پرد به بستان یقین	وین عجب ظنست در تو ای مهین
می‌زند اندر تزاید بال و پر	هر گمان تشنهٔ یقینست ای پسر
مر یقین را علم او بویا شود	چون رسد در علم پس پر پا شود
علم کمتر از یقین و فوق ظن	زانک هست اندر طریق مفتتن
و آن یقین جویای دیدست و عیان	علم جویای یقین باشد بدان
از پس کلا پس لو تعلمون	اندر الهیکم بجو این را کنون
گر یقین گشتی ببینندی جحیم	می‌کشد دانش ببینش ای علیم
آنچنانک از ظن می‌زاید خیال	دید زاید از یقین بی امتهال
که شود علم الیقین عین الیقین	اندر الهیکم بیان این ببین
وز ملامت بر نمی‌گردد سرم	از گمان و از یقین بالاترم
چشم‌روشن گشتم و بینای او	چون دهانم خورد از حلوای او
پا نلرزانم نه کورانه روم	پا نهم گستاخ چون خانه روم
با دل من گفت و صد چندانش کرد	آنچ گل را گفت حق خندانش کرد
و آنچ از وی نرگس و نسرین بخورد	آنچ زد بر سرو و قدش راست کرد
و آنچ خاکی یافت ازو نقش چگل	آنچ نی را کرد شیرین جان و دل
چهره را گلگونه و گلنار ساخت	آنچ ابرو را چنان طرار ساخت
وانک کان را داد زر جعفری	مر زبان را داد صد افسون‌گری
غمزه‌های چشم تیرانداز شد	چون در زرادخانه باز شد
عاشق شکر و شکرخاییم کرد	بر دلم زد تیر و سوداییم کرد
عقل و جان جاندار یک مرجان اوست	عاشق آنم که هر آن آن اوست
نیست در آتش‌کشی‌ام اضطراب	من نلافم ور بلافم همچو آب
چون نباشم سخت‌رو پشت من اوست	چون بدزدم چون حفیظ مخزن اوست
سخت رو باشد نه بیم او را نه شرم	هر که از خورشید باشد پشت گرم
گشت رویش خصم‌سوز و پرده‌در	همچو روی آفتاب بی‌حذر
یکسواره کوفت بر جیش شهان	هر پیمبر سخت‌رو بد در جهان
یک‌تنه تنها بزد بر عالمی	رو نگردانید از ترس و غمی
او نترسد از جهان پر کلوخ	سنگ باشد سخت‌رو و چشم‌شوخ
سنگ از صنع خدایی سخت شد	کان کلوخ از خشت‌زن یک‌لخت شد
ز انبهیشان کی بترسد آن قصاب	گوسفندان گر برونند از حساب
خلق مانند رمه او ساعیست	کلکم راع نبی چون راعیست
لیکشان حافظ بود از گرم و سرد	از رمه چوپان نترسد در نبرد
دان ز مهرست آن که دارد بر همه	گر زند بانگی ز قهر او بر رمه
که ترا غمگین کنم غمگین مشو	هر زمان گوید به گوشم بخت نو
تا کت از چشم بدان پنهان کنم	من ترا غمگین و گریان زان کنم
تا بگردد چشم بد از روی تو	تلخ گردانم ز غمها خوی تو
بنده و افکندهٔ رای منی	نه تو صیادی و جویای منی
در فراق و جستن من بی‌کسی	حیله اندیشی که در من در رسی
می‌شنودم دوش آه سرد تو	چاره می‌جوید پی من درد تو
ره دهم بنمایمت راه گذار	من توانم هم که بی این انتظار
بر سر گنج وصالم پا نهی	تا ازین گرداب دوران وا رهی
هست بر اندازهٔ رنج سفر	لیک شیرینی و لذات مقر
کز غریبی رنج و محنتها بری	آنگه ا ز شهر و ز خویشان بر خوری
می‌جهد بالا چو شد ز آتش زبون	بنگر اندر نخودی در دیگ چون
بر سر دیگ و برآرد صد خروش	هر زمان نخود بر آید وقت جوش
چون خریدی چون نگونم می‌کنی	که چرا آتش به من در می‌زنی
خوش بجوش و بر مجه ز آتش‌کنی	می‌زند کفلیز کدبانو که نی
بلک تا گیری تو ذوق و چاشنی	زان نجوشانم که مکروه منی
بهرخواری نیستت این امتحان	تا غذی گردی بیامیزی بجان
بهراین آتش بدست آن آب خور	آب می‌خوردی به بستان سبز و تر
تا ز رحمت گردد اهل امتحان	رحمتش سابق بدست از قهر زان
تا که سرمایهٔ وجود آید بدست	رحمتش بر قهر از آن سابق شدست
چون نروید چه گدازد عشق دوست	زانک بی‌لذت نروید لحم و پوست
تا کنی ایثار آن سرمایه را	زان تقاضا گر بیاید قهرها
که بکردی غسل و بر جستی ز جو	باز لطف آید برای عذر او
رنج مهمان تو شد نیکوش دار	گوید ای نخود چریدی در بهار
پیش شه گوید ز ایثار تو باز	تا که مهمان باز گردد شکر ساز
جمله نعمتها برد بر تو حسد	تا به جای نعمتت منعم رسد
سر بنه انی ارانی اذبحک	من خلیلم تو پسر پیش بچک
تا ببرم حلقت اسمعیل‌وار	سر به پیش قهر نه دل بر قرار
کز بریده گشتن و مردن بریست	سر ببرم لیک این سر آن سریست
ای مسلمان بایدت تسلیم جست	لیک مقصود ازل تسلیم تست
تا نه هستی و نه خود ماند ترا	ای نخود می‌جوش اندر ابتلا
تو گل بستان جان و دیده‌ای	اندر آن بستان اگر خندیده‌ای
لقمه گشتی اندر احیا آمدی	گر جدا از باغ آب و گل شدی
شیر بودی شیر شو در بیشه‌ها	شو غذی و قوت و اندیشه‌ها
در صفاتش باز رو چالاک و چست	از صفاتش رسته‌ای والله نخست
پس شدی اوصاف و گردون بر شدی	ز ابر و خورشید و ز گردون آمدی
می‌روی اندر صفات مستطاب	آمدی در صورت باران و تاب
نفس و فعل و قول و فکرتها شدی	جزو شید و ابر و انجمها بدی
راست آمد اقتلونی یا ثقات	هستی حیوان شد از مرگ نبات
راست آمد ان فی قتلی حیات	چون چنین بردیست ما را بعد مات
تا بدین معراج شد سوی فلک	فعل و قول و صدق شد قوت ملک
از جمادی بر شد و شد جانور	آنچنان کان طعمه شد قوت بشر
گفته آید در مقام دیگری	این سخن را ترجمهٔ پهناوری
تا تجارت می‌کند وا می‌رود	کاروان دایم ز گردون می‌رسد
نه بتلخی و کراهت دزدوار	پس برو شیرین و خوش با اختیار
تا ز تلخیها فرو شویم ترا	زان حدیث تلخ می‌گویم ترا
سردی و افسردگی بیرون نهد	ز آب سرد انگور افسرده رهد
پس ز تلخیها همه بیرون روی	تو ز تلخی چونک دل پر خون شوی
خام و ناجوشیده جز بی‌ذوق نیست	سگ شکاری نیست او را طوق نیست
خوش بجوشم یاریم ده راستی	گفت نخود چون چنینست ای ستی
کفچلیزم زن که بس خوش می‌زنی	تو درین جوشش چو معمار منی
تا نبینم خواب هندستان و باغ	همچو پیلم بر سرم زن زخم و داغ
تا رهی یابم در آن آغوش من	تا که خود را در دهم در جوش من
همچو پیل خواب‌بین یاغی شود	زانک انسان در غنا طاغی شود
پیلبان را نشنود آرد دغا	پیل چون در خواب بیند هند را
من چو تو بودم ز اجزای زمین	آن ستی گوید ورا که پیش ازین
پس پذیرا گشتم و اندر خوری	چون بنوشیدم جهاد آذری
مدتی دیگر درون دیگ تن	مدتی جوشیده‌ام اندر زمن
روح گشتم پس ترا استا شدم	زین دو جوشش قوت حسها شدم
تا شوی علم و صفات معنوی	در جمادی گفتمی زان می‌دوی
جوش دیگر کن ز حیوانی گذر	چون شدم من روح پس بار دگر
در نلغزی و رسی در منتها	از خدا می‌خواه تا زین نکته‌ها
زان رسن قومی درون چه شدند	زانک از قرآن بسی گمره شدند
چون ترا سودای سربالا نبود	مر رسن را نیست جرمی ای عنود
گفت می‌خسپم درین مسجد بشب	آن غریب شهر سربالا طلب
کعبهٔ حاجت‌روای من شوی	مسجدا گر کربلای من شوی
تا رسن‌بازی کنم منصوروار	هین مرا بگذار ای بگزیده دار
می‌نخواهد غوث در آتش خلیل	گر شدیت اندر نصیحت جبرئیل
بهترم چون عود و عنبر سوخته	جبرئیلا رو که من افروخته
چون برادر پاس داری می‌کنی	جبرئیلا گر چه یاری می‌کنی
من نه آن جانم که گردم بیش و کم	ای برادر من بر آذر چابکم
آتشی بود و چو هیزم شد تلف	جان حیوانی فزاید از علف
تا ابد معمور و هم عامر بدی	گر نگشتی هیزم او مثمر بدی
پرتو آتش بود نه عین آن	باد سوزانت این آتش بدان
پرتو و سایهٔ ویست اندر زمین	عین آتش در اثیر آمد یقین
سوی معدن باز می‌گردد شتاب	لاجرم پرتو نپاید ز اضطراب
سایه‌ات کوته دمی یکدم دراز	قامت تو بر قرار آمد بساز
عکسها وا گشت سوی امهات	زانک در پرتو نیابد کس ثبات
خشک آر الله اعلم بالرشاد	هین دهان بر بند فتنه لب گشاد
دود و گندی آمد از اهل حسد	پیش از آنک این قصه تا مخلص رسد
خاطر ساده‌دلی را پی کند	من نمی‌رنجم ازین لیک این لگد
بهر محجوبان مثال معنوی	خوش بیان کرد آن حکیم غزنوی
این عجب نبود ز اصحاب ضلال	که ز قرآن گر نبیند غیر قال
غیر گرمی می‌نیابد چشم کور	کز شعاع آفتاب پر ز نور
سر برون آورد چون طعانه‌ای	خربطی ناگاه از خرخانه‌ای
قصه پیغامبرست و پی‌روی	کین سخن پستست یعنی مثنوی
که دوانند اولیا آن سو سمند	نیست ذکر بحث و اسرار بلند
پایه پایه تا ملاقات خدا	از مقامات تبتل تا فنا
که بپر زو بر پرد صاحب‌دلی	شرح و حد هر مقام و منزلی
این چنین طعنه زدند آن کافران	چون کتاب الله بیامد هم بر آن
نیست تعمیقی و تحقیقی بلند	که اساطیرست و افسانهٔ نژند
نیست جز امر پسند و ناپسند	کودکان خرد فهمش می‌کنند
ذکر یعقوب و زلیخا و غمش	ذکر یوسف ذکر زلف پر خمش
کو بیان که گم شود در وی خرد	ظاهرست و هرکسی پی می‌برد
این چنین آسان یکی سوره بگو	گفت اگر آسان نماید این به تو
گو یکی آیت ازین آسان بیار	جنتان و انستان و اهل کار
زیر ظاهر باطنی بس قاهریست	حرف قرآن را بدان که ظاهریست
که درو گردد خردها جمله گم	زیر آن باطن یکی بطن سوم
جز خدای بی‌نظیر بی‌ندید	بطن چارم از نبی خود کس ندید
دیو آدم را نبیند جز که طین	تو ز قرآن ای پسر ظاهر مبین
که نقوشش ظاهر و جانش خفیست	ظاهر قرآن چو شخص آدمیست
یک سر مویی نبیند حال او	مرد را صد سال عم و خال او
تا ز چشم مردمان پنهان شوند	آنک گویند اولیا در که بوند
گام خود بر چرخ هفتم می‌نهند	پیش خلق ایشان فراز صد که‌اند
کو ز صد دریا و که زان سو بود	پس چرا پنهان شود که‌جو بود
کز پیش کرهٔ فلک صد نعل ریخت	حاجتش نبود به سوی که گریخت
تعزیت‌جامه بپوشید آسمان	چرخ گردید و ندید او گرد جان
آدمی پنهان‌تر از پریان بود	گر به ظاهر آن پری پنهان بود
آدمی صد بار خود پنهان‌ترست	نزد عاقل زان پری که مضمرست
چون بود آدم که در غیب او صفیست	آدمی نزدیک عاقل چون خفیست
آدمی همچون فسون عیسی‌است	آدمی همچون عصای موسی‌است
قلب مومن هست بین اصبعین	در کف حق بهر داد و بهر زین
کون یک لقمه چو بگشاید گلو	ظاهرش چوبی ولیکن پیش او
آن ببین کز وی گریزان گشت موت	تو مبین ز افسون عیسی حرف و صوت
آن نگر که مرده بر جست و نشست	تو مبین ز افسونش آن لهجات پست
آن ببین که بحر خضرا را شکافت	تو مبین مر آن عصا را سهل یافت
یک قدم فا پیش نه بنگر سپاه	تو ز دوری دیده‌ای چتر سیاه
اندکی پیش آ ببین در گرد مرد	تو ز دوری می‌نبینی جز که گرد
کوهها را مردی او بر کند	دیده‌ها را گرد او روشن کند
کوه طور از مقدمش رقاص گشت	چون بر آمد موسی از اقصای دشت
کوهها اندر پیش نالان شده	روی داود از فرش تابان شده
هردو مطرب مست در عشق شهی	کوه با داود گشته همرهی
هر دو هم‌آواز و هم‌پرده شده	یا جبال اوبی امر آمده
بهر من از همدمان ببریده‌ای	گفت داودا تو هجرت دیده‌ای
آتش شوق از دلت شعله زده	ای غریب فرد بی مونس شده
کوهها را پیشت آرد آن قدیم	مطربان خواهی و قوال و ندیم
که به پیشت بادپیمایی کند	مطرب و قوال و سرنایی کند
بی لب و دندان ولی را ناله‌هاست	تا بدانی ناله چون که را رواست
هر دمی در گوش حسش می‌رسد	نغمهٔ اجزای آن صافی‌جسد
ای خنک جان کو به غیبش بگرود	همنشینان نشنوند او بشنود
همنشین او نبرده هیچ بو	بنگرد در نفس خود صد گفت و گو
می‌رسد از لامکان تا منزلت	صد سؤال و صد جواب اندر دلت
گر به نزدیک تو آرد گوش را	بشنوی تو نشنود زان گوشها
چون مثالش دیده‌ای چون نگروی	گیرم ای کر خود تو آن را نشنوی
طعن قرآن را برون‌شو می‌کنی	ای سگ طاعن تو عو عو می‌کنی
یا ز پنجهٔ قهر او ایمان بری	این نه آن شیرست کز وی جان بری
ای گروهی جهل را گشته فدی	تا قیامت می‌زند قرآن ندی
تخم طعن و کافری می‌کاشتید	که مرا افسانه می‌پنداشتید
که شما فانی و افسانه بدیت	خود بدیدیت آنک طعنه می‌زدیت
قوت جان جان و یاقوت زکات	من کلام حقم و قایم به ذات
لیک از خورشید ناگشته جدا	نور خورشیدم فتاده بر شما
تا رهانم عاشقان را از ممات	نک منم ینبوع آن آب حیات
جرعه‌ای بر گورتان حق ریختی	گر چنان گند آزتان ننگیختی
دل نگردانم بهر طعنی سقیم	نه بگیرم گفت و پند آن حکیم
کره و مادر همی‌خوردند آب	آنک فرمودست او اندر خطاب
بهر اسپان که هلا هین آب خور	می‌شخولیدند هر دم آن نفر
سر همی بر داشت و از خور می‌رمید	آن شخولیدن به کره می‌رسید
می‌رمی هر ساعتی زین استقا	مادرش پرسید کای کره چرا
ز اتفاق بانگشان دارم شکوه	گفت کره می‌شخولند این گروه
ز اتفاق نعره خوفم می‌رسد	پس دلم می‌لرزد از جا می‌رود
کارافزایان بدند اندر زمین	گفت مادر تا جهان بودست ازین
زود کایشان ریش خود بر می‌کنند	هین تو کار خویش کن ای ارجمند
پیش از آن کز هجر گردی شاخ شاخ	وقت تنگ و می‌رود آب فراخ
آب کش تا بر دمد از تو نبات	شهره کاریزیست پر آب حیات
می‌خوریم ای تشنهٔ غافل بیا	آب خضر از جوی نطق اولیا
سوی جو آور سبو در جوی زن	گر نبینی آب کورانه بفن
کور را تقلید باید کار بست	چون شنیدی کاندرین جو آب هست
تا گران بینی تو مشک خویش را	جو فرو بر مشک آب‌اندیش را
رست از تقلید خشک آنگاه دل	چون گران دیدی شوی تو مستدل
لیک داند چون سبو بیند گران	گر نبیند کور آب جو عیان
کین سبک بود و گران شد ز آب و زفت	که ز جو اندر سبو آبی برفت
باد می‌نربایدم ثقلم فزود	زانک هر بادی مرا در می‌ربود
زانک نبودشان گرانی قوی	مر سفیهان را رباید هر هوا
که ز باد کژ نیابد او حذر	کشتی بی‌لنگر آمد مرد شر
لنگری در یوزه کن از عاقلان	لنگر عقلست عاقل را امان
از خزینه در آن دریای جود	او مددهای خرد چون در ربود
بجهد از دل چشم هم روشن شود	زین چنین امداد دل پر فن شود
تا چو دل شد دیدهٔ تو عاطلست	زانک نور از دل برین دیده نشست
زان نصیبی هم بدو دیده دهد	دل چو بر انوار عقلی نیز زد
وحی دلها باشد و صدق بیان	پس بدان کاب مبارک ز آسمان
سوی آن وسواس طاعن ننگریم	ما چو آن کره هم آب جو خوریم
طعنهٔ خلقان همه بادی شمر	پی‌رو پیغمبرانی ره سپر
گوش فا بانگ سگان کی کرده‌اند	آن خداوندان که ره طی کرده‌اند
اندر آن مسجد چه بنمودش چه کرد	باز گو کان پاک‌باز شیرمرد
مرد غرقه گشته چون خسپد بجو	خفت در مسجد خود او را خواب کو
عاشقان را زیر غرقاب غمی	خواب مرغ و ماهیان باشد همی
کایم آیم بر سرت ای مستفید	نیمشب آواز با هولی رسید
می‌رسید و دل همی‌شد لخت‌لخت	پنج کرت این چنین آواز سخت
دیو بانگت بر زند اندر نهاد	تو چو عزم دین کنی با اجتهاد
که اسیر رنج و درویشی شوی	که مرو زان سو بیندیش ای غوی
خوار گردی و پشیمانی خوری	بی‌نوا گردی ز یاران وابری
وا گریزی در ضلالت از یقین	تو ز بیم بانگ آن دیو لعین
راه دین پویم که مهلت پیش ماست	که هلا فردا و پس فردا مراست
می‌کشد همسایه را تا بانگ خاست	مرگ بینی باز کو از چپ و راست
مرد سازی خویشتن را یک زمان	باز عزم دین کنی از بیم جان
که من از خوفی نیارم پای کم	پس سلح بر بندی از علم و حکم
که بترس و باز گرد از تیغ فقر	باز بانگی بر زند بر تو ز مکر
آن سلاح علم و فن را بفکنی	باز بگریزی ز راه روشنی
در چنین ظلمت نمد افکنده‌ای	سالها او را به بانگی بنده‌ای
بند کردست و گرفته حلق را	هیبت بانگ شیاطین خلق را
که روان کافران ز اهل قبور	تا چنان نومید شد جانشان ز نور
هیبت بانگ خدایی چون بود	این شکوه بانگ آن ملعون بود
مر مگس را نیست زان هیبت نصیب	هیبت بازست بر کبک نجیب
عنکبوتان می مگس گیرند و بس	زانک نبود باز صیاد مگس
کر و فر دارد نه بر کبک و عقاب	عنکبوت دیو بر چون تو ذباب
بانگ سلطان پاسبان اولیاست	بانگ دیوان گله‌بان اشقیاست
قطره‌ای از بحر خوش با بحر شور	تا نیامیزد بدین دو بانگ دور
که نرفت از جا بدان آن نیکبخت	بشنو اکنون قصهٔ آن بانگ سخت
تا دهل ترسد که زخم او را رسید	گفت چون ترسم چو هست این طبل عید
قسمتان از عید جان شد زخم چوب	ای دهلهای تهی بی قلوب
ما چو اهل عید خندان همچو گل	شد قیامت عید و بی‌دینان دهل
دیگ دولتبا چگونه می‌پزد	بشنو اکنون این دهل چون بانگ زد
گفت چون ترسد دلم از طبل عید	چونک بشنود آن دهل آن مرد دید
مرد جان بددلان بی‌یقین	گفت با خود هین ملرزان دل کزین
ملک گیرم یا بپردازم بدن	وقت آن آمد که حیدروار من
حاضرم اینک اگر مردی بیا	بر جهید و بانگ بر زد کای کیا
زر همی‌ریزید هر سو قسم قسم	در زمان بشکست ز آواز آن طلسم
تا نگیرد زر ز پری راه در	ریخت چند این زر که ترسید آن پسر
تا سحرگه زر به بیرون می‌کشید	بعد از آن برخاست آن شیر عتید
با جوال و توبره بار دگر	دفن می‌کرد و همی آمد بزر
کوری ترسانی واپس خزان	گنجها بنهاد آن جانباز از آن
در دل هر کور دور زرپرست	این زر ظاهر بخاطر آمدست
نام زر بنهند و در دامن کنند	کودکان اسفالها را بشکنند
آن کند در خاطر کودک گذر	اندر آن بازی چو گویی نام زر
کو نگردد کاسد آمد سرمدی	بل زر مضروب ضرب ایزدی
گوهر و تابندگی و آب یافت	آن زری کین زر از آن زر تاب یافت
غالب آید بر قمر در روشنی	آن زری که دل ازو گردد غنی
خویشتن در باخت آن پروانه‌خو	شمع بود آن مسجد و پروانه او
بس مبارک آمد آن انداختش	پر بسوخت او را ولیکن ساختش
کاتشی دید او به سوی آن درخت	همچو موسی بود آن مسعودبخت
نار می‌پنداشت و خود آن نور بود	چون عنایتها برو موفور بود
تو گمان داری برو نار بشر	مرد حق را چون ببینی ای پسر
نار و خار ظن باطل این سو است	تو ز خود می‌آیی و آن در تو است
نور خوان نارش مخوان باری بیا	او درخت موسی است و پر ضیا
سالکان رفتند و آن خود نور بود	نه فطام این جهان ناری نمود
این نه همچون شمع آتشها بود	پس بدان که شمع دین بر می‌شود
و آن بصورت نار و گل زوار را	این نماید نور و سوزد یار را
و آن گه وصلت دل افروزنده‌ای	این چو سازنده ولی سوزنده‌ای
حاضران را نور و دوران را چو نار	شکل شعلهٔ نور پاک سازوار
گشته بود از عشقش آسان آن کبد	آن بخاری نیز خود بر شمع زد
در دل صدر جهان مهر آمده	آه سوزانش سوی گردون شده
حال آن آوارهٔ ما چون بود	گفته با خود در سحرگه کای احد
رحمت ما را نمی‌دانست نیک	او گناهی کرد و ما دیدیم لیک
لیک صد اومید در ترسش بود	خاطر مجرم ز ما ترسان شود
آنک ترسد من چه ترسانم ورا	من بترسانم وقیح یاوه را
نه بدان کز جوش از سر می‌رود	بهر دیگ سرد آذر می‌رود
خایفان را ترس بردارم به حلم	آمنان را من بترسانم به علم
هر کسی را شربت اندر خور دهم	پاره‌دوزم پاره در موضع نهم
زان بروید برگهاش از چوب سخت	هست سر مرد چون بیخ درخت
در درخت و در نفوس و در نهی	درخور آن بیخ رسته برگها
اصلها ثابت و فرعه فی السما	برفلک پرهاست ز اشجار وفا
چون نروید در دل صدر جهان	چون برست از عشق پر بر آسمان
که ز هر دل تا دل آمد روزنه	موج می‌زد در دلش عفو گنه
نه جدا و دور چون دو تن بود	که ز دل تا دل یقین روزن بود
نورشان ممزوج باشد در مساغ	متصل نبود سفال دو چراغ
که نه معشوقش بود جویای او	هیچ عاشق خود نباشد وصل‌جو
عشق معشوقان خوش و فربه کند	لیک عشق عاشقان تن زه کند
اندر آن دل دوستی می‌دان که هست	چون درین دل برق مهر دوست جست
هست حق را بی گمانی مهر تو	در دل تو مهر حق چون شد دوتو
از یکی دست تو بی دستی دگر	هیچ بانگ کف زدن ناید بدر
آب هم نالد که کو آن آب‌خوار	تشنه می‌نالد که ای آب گوار
ما از آن او و او هم آن ما	جذب آبست این عطش در جان ما
کرد ما را عاشقان همدگر	حکمت حق در قضا و در قدر
جفت جفت و عاشقان جفت خویش	جمله اجزای جهان زان حکم پیش
راست همچون کهربا و برگ کاه	هست هر جزوی ز عالم جفت‌خواه
با توم چون آهن و آهن‌ربا	آسمان گوید زمین را مرحبا
هرچه آن انداخت این می‌پرورد	آسمان مرد و زمین زن در خرد
چون نماند تری و نم بدهد او	چون نماند گرمیش بفرستد او
برج آبی تریش اندر دمد	برج خاکی خاک ارضی را مدد
تا بخارات وخم را بر کشد	برج بادی ابر سوی او برد
همچو تابهٔ سرخ ز آتش پشت و رو	برج آتش گرمی خورشید ازو
همچو مردان گرد مکسب بهر زن	هست سرگردان فلک اندر زمن
بر ولادات و رضاعش می‌تند	وین زمین کدبانویها می‌کند
چونک کار هوشمندان می‌کنند	پس زمین و چرخ را دان هوشمند
پس چرا چون جفت در هم می‌خزند	گر نه از هم این دو دلبر می‌مزند
پس چه زاید ز آب و تاب آسمان	بی زمین کی گل بروید و ارغوان
تا بود تکمیل کار همدگر	بهر آن میلست در ماده به نر
تا بقا یابد جهان زین اتحاد	میل اندر مرد و زن حق زان نهاد
ز اتحاد هر دو تولیدی زهد	میل هر جزوی به جزوی هم نهد
مختلف در صورت اما اتفاق	شب چنین با روز اندر اعتناق
لیک هر دو یک حقیقت می‌تنند	روز و شب ظاهر دو ضد و دشمنند
از پی تکمیل فعل و کار خویش	هر یکی خواهان دگر را همچو خویش
پس چه اندر خرج آرد روزها	زانک بی شب دخل نبود طبع را
ترک جان کن سوی ما آ همچو گرد	خاک گوید خاک تن را باز گرد
به که زان تن وا رهی و زان تری	جنس مایی پیش ما اولیتری
گرچه همچون تو ز هجران خسته‌ام	گوید آری لیک من پابسته‌ام
کای تری باز آ ز غربت سوی ما	تری تن را بجویند آبها
که ز ناری راه اصل خویش گیر	گرمی تن را همی‌خواند اثیر
از کششهای عناصر بی رسن	هست هفتاد و دو علت در بدن
تا عناصر همدگر را وا هلد	علت آید تا بدن را بسکلد
مرگ و رنجوری و علت پاگشا	چار مرغ‌اند این عناصر بسته‌پا
مرغ هر عنصر یقین پرواز کرد	پایشان از همدگر چون باز کرد
هر دمی رنجی نهد در جسم ما	جذبهٔ این اصلها و فرعها
مرغ هر جزوی به اصل خود پرد	تا که این ترکیبها را بر درد
جمعشان دارد بصحت تا اجل	حکمت حق مانع آید زین عجل
پر زدن پیش از اجلتان سود نیست	گوید ای اجزا اجل مشهود نیست
چون بود جان غریب اندر فراق	چونک هر جزوی بجوید ارتفاق
غربت من تلختر من عرشیم	گوید ای اجزای پست فرشیم
زان بود که اصل او آمد از آن	میل تن در سبزه و آب روان
زانک جان لامکان اصل وی است	میل جان اندر حیات و در حی است
میل تن در باغ و راغست و کروم	میل جان در حکمتست و در علوم
میل تن در کسب و اسباب علف	میل جان اندر ترقی و شرف
زین یحب را و یحبون را بدان	میل و عشق آن شرف هم سوی جان
جان مطلوبش درو راغب بود	حاصل آنک هر که او طالب بود
مثنوی هشتاد تا کاغذ شود	گر بگویم شرح این بی حد شود
هر مرادی عاشق هر بی‌مراد	آدمی حیوان نباتی و جماد
و آن مرادان جذب ایشان می‌کنند	بی‌مرادان بر مرادی می‌تنند
میل معشوقان خوش و خوش‌فر کند	لیک میل عاشقان لاغر کند
عشق عاشق جان او را سوخته	عشق معشوقان دو رخ افروخته
کاه می‌کوشد در آن راه دراز	کهربا عاشق به شکل بی‌نیاز
تافت اندر سینهٔ صدر جهان	این رها کن عشق آن تشنه‌دهان
رفته در مخدوم او مشفق شده	دود آن عشق و غم آتش‌کده
شرم می‌آمد که وا جوید ازو	لیکش از ناموس و بوش و آب رو
سلطنت زین لطف مانع آمده	رحمتش مشتاق آن مسکین شده
یا کشش زان سو بدینجانب رسید	عقل حیران کین عجب او را کشید
لب ببند الله اعلم بالخفی	ترک جلدی کن کزین ناواقفی
آن کشنده می‌کشد من چون کنم	این سخن را بعد ازین مدفون کنم
آنک می‌نگذاردت کین دم زنی	کیست آن کت می‌کشد ای معتنی
می‌کشاند مر ترا جای دگر	صد عزیمت می‌کنی بهر سفر
تا خبر یابد ز فارس اسپ خام	زان بگرداند به هر سو آن لگام
کو همی‌داند که فارس بر ویست	اسپ زیرکسار زان نیکو پیست
بی‌مرادت کرد پس دل را شکست	او دلت را بر دو صد سودا ببست
چون نشد هستی بال‌اشکن درست	چون شکست او بال آن رای نخست
چون نشد بر تو قضای آن درست	چون قضایش حبل تدبیرت سکست
گاه گاهی راست می‌آید ترا	عزمها و قصدها در ماجرا
بار دیگر نیتت را بشکند	تا به طمع آن دلت نیت کند
دل شدی نومید امل کی کاشتی	ور بکلی بی‌مرادت داشتی
کی شدی پیدا برو مقهوریش	ور بکاریدی امل از عوریش
باخبر گشتند از مولای خویش	عاشقان از بی‌مرادیهای خویش
حفت الجنه شنو ای خوش سرشت	بی‌مرادی شد قلاوز بهشت
پس کسی باشد که کام او رواست	که مراداتت همه اشکسته‌پاست
لیک کو خود آن شکست عاشقان	پس شدند اشکسته‌اش آن صادقان
عاشقان اشکسته با صد اختیار	عاقلان اشکسته‌اش از اضطرار
عاشقانش شکری و قندی‌اند	عاقلانش بندگان بندی‌اند
ائتیا طوعا بهار بی‌دلان	ائتیا کرها مهار عاقلان
که همی‌بردند و ایشان در نفیر	دید پیغامبر یکی جوقی اسیر
می نظر کردند در وی زیر زیر	دیدشان در بند آن آگاه شیر
بر رسول صدق دندانها و لب	تا همی خایید هر یک از غضب
زانک در زنجیر قهر ده‌منند	زهره نه با آن غضب که دم زنند
می‌برد از کافرستانشان به قهر	می‌کشاندشان موکل سوی شهر
نه شفاعت می‌رسد از سروری	نه فدایی می‌ستاند نه زری
عالمی را می‌برد حلق و گلو	رحمت عالم همی‌گویند و او
زیر لب طعنه‌زنان بر کار شاه	با هزار انکار می‌رفتند راه
خود دل این مرد کم از خاره نیست	چاره‌ها کردیم و اینجا چاره نیست
با دو سه عریان سست نیم‌جان	ما هزاران مرد شیر الپ ارسلان
یا ز اخترهاست یا خود جادویست	این چنین درمانده‌ایم از کژرویست
تخت ما شد سرنگون از تخت او	بخت ما را بر درید آن بخت او
جادوی کردیم ما هم چون نرفت	کار او از جادوی گر گشت زفت
که بکن ما را اگر ناراستیم	از بتان و از خدا در خواستیم
نصرتش ده نصرت او را بجو	آنک حق و راستست از ما و او
پیش لات و پیش عزی و منات	این دعا بسیار کردیم و صلات
ور نباشد حق زبون ماش کن	که اگر حقست او پیداش کن
ما همه ظلمت بدیم او نور بود	چونک وا دیدیم او منصور بود
گشت پیدا که شما ناراستید	این جواب ماست کانچ خواستید
کور می‌کردند و دفع از ذکر خویش	باز این اندیشه را از فکر خویش
که صواب او شود در دل درست	کین تفکرمان هم از ادبار رست
هر کسی را غالب آرد روزگار	خود چه شد گر غالب آمد چند بار
بارها بر وی مظفر آمدیم	ما هم از ایام بخت‌آور شدیم
چون شکست ما نبود آن زشت و پست	باز گفتندی که گرچه او شکست
داد صد شادی پنهان زیردست	زانک بخت نیک او را در شکست
که نه غم بودش در آن نه پیچ پیچ	کو باشکسته نمی‌مانست هیچ
لیک در اشکست مؤمن خوبیست	چون نشان مؤمنان مغلوبیست
عالمی از فوح ریحان پر کنی	گر تو مشک و عنبری را بشکنی
خانه‌ها پر گند گردد تا به سر	ور شکستی ناگهان سرگین خر
دولت انا فتحنا زد دهل	وقت واگشت حدیبیه بذل
تو ز منع این ظفر غمگین مشو	آمدش پیغام از دولت که رو
نک فلان قلعه فلان بقعه تراست	کاندرین خواری نقدت فتحهاست
بر قریظه و بر نضیر از وی چه رفت	بنگر آخر چونک واگردید تفت
شد مسلم وز غنایم نفعها	قلعه‌ها هم گرد آن دو بقعه‌ها
پر غم و رنجند و مفتون و عشیق	ور نباشد آن تو بنگر کین فریق
خار غمها را چو اشتر می‌چرند	زهر خواری را چو شکر می‌خورند
این تسافل پیش ایشان چون درج	بهر عین غم نه از بهر فرج
که همی‌ترسند از تخت و کلاه	آنچنان شادند اندر قعر چاه
فوق گردونست نه زیر زمین	هر کجا دلبر بود خود همنشین
نیست بر معراج یونس اجتبا	گفت پیغامبر که معراج مرا
زانک قرب حق برونست از حساب	آن من بر چرخ و آن او نشیب
قرب حق از حبس هستی رستنست	قرب نه بالا نه پستی رفتنست
نیست را نه زود و نه دورست و دیر	نیست را چه جای بالا است و زیر
غرهٔ هستی چه دانی نیست چیست	کارگاه و گنج حق در نیستیست
می‌نماند هیچ با اشکست ما	حاصل این اشکست ایشان ای کیا
همچو ما در وقت اقبال و شرف	آنچنان شادند در ذل و تلف
فقر و خواریش افتخارست و علوست	برگ بی‌برگی همه اقطاع اوست
چون بخندید او که ما را بسته دید	آن یکی گفت ار چنانست آن ندید
نیست زین زندان و زین آزادیش	چونک او مبدل شدست و شادیش
چون ازین فتح و ظفر پر باد شد	پس به قهر دشمنان چون شاد شد
یافت آسان نصرت و دست و ظفر	شاد شد جانش که بر شیران نر
جز به دنیا دلخوش و دلشاد نیست	پس بدانستیم کو آزاد نیست
بر بد و نیک‌اند مشفق مهربان	ورنه چون خندد که اهل آن جهان
آن اسیران با هم اندر بحث آن	این بمنگیدند در زیر زبان
خود سخن در گوش آن سلطان برد	تا موکل نشنود بر ما جهد
رفت در گوشی که آن بد من لدن	گرچه نشنید آن موکل آن سخن
آنک حافظ بود و یعقوبش کشید	بوی پیراهان یوسف را ندید
نشنوند آن سر لوح غیب‌دان	آن شیاطین بر عنان آسمان
آمده سر گرد او گردان شده	آن محمد خفته و تکیه زده
آن نه کانگشتان او باشد دراز	او خورد حلوا که روزیشست باز
که بهل دزدی ز احمد سر ستان	نجم ثاقب گشته حارس دیوران
هین به مسجد رو بجو رزق اله	ای دویده سوی دکان از پگاه
گفت آن خنده نبودم از نبرد	پس رسول آن گفتشان را فهم کرد
مرده کشتن نیست مردی پیش ما	مرده‌اند ایشان و پوسیدهٔ فنا
چونک من پا بفشرم اندر مصاف	خود کیند ایشان که مه گردد شکاف
مر شما را بسته می‌دیدم چنین	آنگهی کآزاد بودیت و مکین
نزد عاقل اشتری بر ناودان	ای بنازیده به ملک و خاندان
پیش چشمم کل آت آت گشت	نقش تن را تا فتاد از بام طشت
بنگرم در نیست شی بینم عیان	بنگرم در غوره می بینم عیان
آدم و حوا نرسته از جهان	بنگرم سر عالمی بینم نهان
دیده‌ام پا بسته و منکوس و پست	مر شما را وقت ذرات الست
آنچ دانسته بدم افزون نشد	از حدوث آسمان بی عمد
پیش از آن کز آب و گل بالیده‌ام	من شما را سرنگون می‌دیده‌ام
این همی‌دیدم در آن اقبالتان	نو ندیدم تا کنم شادی بدان
قند می‌خوردید و در وی درج زهر	بستهٔ قهر خفی وانگه چه قهر
خوش بنوشد چت حسد آید برو	این چنین قندی پر از زهر ار عدو
مرگتان خفیه گرفته هر دو گوش	با نشاط آن زهر می‌کردید نوش
تا ظفر یابم فرو گیرم جهان	من نمی‌کردم غزا از بهر آن
بر چنین مردار چون باشم حریص	کین جهان جیفه‌ست و مردار و رخیص
عیسی‌ام آیم که تا زنده‌ش کنم	سگ نیم تا پرچم مرده کنم
تا رهانم مر شما را از هلاک	زان همی‌کردم صفوف جنگ چاک
تا مرا باشد کر و فر و حشر	زان نمی‌برم گلوهای بشر
زان گلوها عالمی یابد رها	زان همی‌برم گلویی چند تا
پیش آتش می‌کنید این حمله کیش	که شما پروانه‌وار از جهل خویش
از در افتادن در آتش با دو دست	من همی‌رانم شما را همچو مست
تخم منحوسی خود می‌کاشتید	آنک خود را فتحها پنداشتید
سوی اژدرها فرس می‌راندید	یکدگر را جد جد می‌خواندید
خود شما مقهور قهر شیر دهر	قهر می‌کردید و اندر عین قهر
او بدان مشغول خود والی رسید	دزد قهرخواجه کرد و زر کشید
کی برو والی حشر انگیختی	گر ز خواجه آن زمان بگریختی
زانک قهر او سر او را ربود	قاهری دزد مقهوریش بود
تا رسد والی و بستاند قود	غالبی بر خواجه دام او شود
در نبرد و غالبی آغشته‌ای	ای که تو بر خلق چیره گشته‌ای
تا ترا در حلقه می‌آرد کشان	آن به قاصد منهزم کردستشان
در مران تا تو نگردی منخزم	هین عنان در کش پی این منهزم
حمله بینی بعد از آن اندر زحام	چون کشانیدت بدین شیوه به دام
چون درین غالب شدن دید او فساد	عقل ازین غالب شدن کی گشت شاد
که خدایش سرمه کرد از کحل خویش	تیزچشم آمد خرد بینای پیش
اهل جنت در خصومتها زبون	گفت پیغامبر که هستند از فنون
نه ز نقص و بد دلی و ضعف کیش	از کمال حزم و سؤ الظن خویش
حکمت لولا رجال مومنون	در فره دادن شنیده در کمون
فرض شد بهر خلاص مؤمنین	دست‌کوتاهی ز کفار لعین
کف ایدیکم تمامت زان بدان	قصهٔ عهد حدیبیه بخوان
دید او مغلوب دام کبریا	نیز اندر غالبی هم خویش را
که بکردم ناگهان شبگیرتان	زان نمی‌خندم من از زنجیرتان
می‌کشمتان سوی سروستان و گل	زان همی‌خندم که با زنجیر و غل
بسته می‌آریمتان تا سبزه‌زار	ای عجب کز آتش بی‌زینهار
می‌کشمتان تا بهشت جاودان	از سوی دوزخ به زنجیر گران
همچنان بسته به حضرت می‌کشد	هر مقلد را درین ره نیک و بد
می‌روند این ره بغیر اولیا	جمله در زنجیر بیم و ابتلا
جز کسانی واقف از اسرار کار	می‌کشند این راه را بیگاروار
تا سلوک و خدمتت آسان شود	جهد کن تا نور تو رخشان شود
زانک هستند از فواید چشم‌کور	کودکان را می‌بری مکتب به زور
جانش از رفتن شکفته می‌شود	چون شود واقف به مکتب می‌دود
چون ندید از مزد کار خویش هیچ	می‌رود کودک به مکتب پیچ پیچ
آنگهان بی‌خواب گردد شب چو دزد	چون کند در کیسه دانگی دست‌مزد
بر مطیعان آنگهت آید حسد	جهد کن تا مزد طاعت در رسد
ائتیا طوعا صفا بسرشته را	ائتیا کرها مقلد گشته را
و آن دگر را بی غرض خود خلتی	این محب حق ز بهر علتی
و آن دگر دل داده بهر این ستیر	این محب دایه لیک از بهر شیر
غیر شیر او را ازو دلخواه نه	طفل را از حسن او آگاه نه
بی غرض در عشق یک‌رایه بود	و آن دگر خود عاشق دایه بود
دفتر تقلید می‌خواند بدرس	پس محب حق باومید و بترس
که ز اغراض و ز علتها جداست	و آن محب حق ز بهر حق کجاست
جذب حق او را سوی حق جاذبست	گر چنین و گر چنان چون طالبست
کی ینال دائما من خیره	گر محب حق بود لغیره
لاسواه خائفا من بینه	یا محب حق بود لعینه
این گرفتاری دل زان دلبریست	هر دو را این جست و جوها زان سریست
گر نبودی جذب آن عاشق نهان	آمدیم اینجا که در صدر جهان
کی دوان باز آمدی سوی وثاق	ناشکیباکی بدی او از فراق
میل عاشق با دو صد طبل و نفیر	میل معشوقان نهانست و ستیر
لیک عاجز شد بخاری ز انتظار	یک حکایت هست اینجا ز اعتبار
تاکه پیش از مرگ بیند روی دوست	ترک آن کردیم کو در جست و جوست
زانک دید دوستست آب حیات	تا رهد از مرگ تا یابد نجات
دوست نبود که نه میوه‌ستش نه برگ	هر که دید او نباشد دفع مرگ
کاندر آن کار ار رسد مرگت خوشست	کار آن کارست ای مشتاق مست
آنک آید خوش ترا مرگ اندر آن	شد نشان صدق ایمان ای جوان
نیست کامل رو بجو اکمال دین	گر نشد ایمان تو ای جان چنین
بر دل تو بی کراهت دوست اوست	هر که اندر کار تو شد مرگ‌دوست
صورت مرگست و نقلان کردنیست	چون کراهت رفت آن خود مرگ نیست
پس درست آید که مردن دفع شد	چون کراهت رفت مردن نفع شد
که توی آن من و من آن تو	دوست حقست و کسی کش گفت او
بسته عشق او را به حبل من مسد	گوش دار اکنون که عاشق می‌رسد
گوییا پریدش از تن مرغ جان	چون بدید او چهرهٔ صدر جهان
سرد شد از فرق جان تا ناخنش	همچو چوب خشک افتاد آن تنش
نه بجنبید و نه آمد در خطاب	هرچه کردند از بخور و از گلاب
پس فرود آمد ز مرکب سوی او	شاه چون دید آن مزعفر روی او
چونک معشوق آمد آن عاشق برفت	گفت عاشق دوست می‌جوید بتفت
چون بیاید نبود از تو تای مو	عاشق حقی و حق آنست کو
عاشقی بر نفی خود خواجه مگر	صد چو تو فانیست پیش آن نظر
شمس آید سایه لا گردد شتاب	سایه‌ای و عاشقی بر آفتاب
وز سلیمان گشت پشه دادخواه	پشه آمد از حدیقه وز گیاه
بر شیاطین و آدمی‌زاد و پری	کای سلیمان معدلت می‌گستری
کیست آن گم‌گشته کش فضلت نجست	مرغ و ماهی در پناه عدل تست
بی‌نصیب از باغ و گلزاریم ما	داد ده ما را که بس زاریم ما
پشه باشد در ضعیفی خود مثل	مشکلات هر ضعیفی از تو حل
شهره تو در لطف و مسکین‌پروری	شهره ما در ضعف و اشکسته‌پری
منتهی ما در کمی و بی‌رهی	ای تو در اطباق قدرت منتهی
دست گیر ای دست تو دست خدا	داد ده ما را ازین غم کن جدا
داد و انصاف از که میخواهی بگو	پس سلیمان گفت ای انصاف‌جو
ظلم کردست و خراشیدست روت	کیست آن کالم که از باد و بروت
کو نه اندر حبس و در زنجیر ماست	ای عجب در عهد ما ظالم کجاست
پس بعهد ما کی ظلمی پیش برد	چونک ما زادیم ظلم آن روز مرد
ظلم را ظلمت بود اصل و عضد	چون بر آمد نور ظلمت نیست شد
دیگران بسته باصفادند و بند	نک شیاطین کسب و خدمت می‌کنند
دیو در بندست استم چون نمود	اصل ظلم ظالمان از دیو بود
تا ننالد خلق سوی آسمان	ملک زان دادست ما را کن فکان
تا نگردد مضطرب چرخ و سها	تا به بالا بر نیاید دودها
تا نگردد از ستم جانی سقیم	تا نلرزد عرش از ناله یتیم
تا نیاید بر فلکها یا ربی	زان نهادیم از ممالک مذهبی
کاسمانی شاه داری در زمان	منگر ای مظلوم سوی آسمان
کو دو دست ظلم بر ما بر گشاد	گفت پشه داد من از دست باد
با لب بسته ازو خون می‌خوریم	ما ز ظلم او به تنگی اندریم
امر حق باید که از جان بشنوی	پس سلیمان گفت ای زیبادوی
مشنو از خصمی تو بی خصمی دگر	حق به من گفتست هان ای دادور
حق نیاید پیش حاکم در ظهور	تانیاید هر دو خصم اندر حضور
هان و هان بی خصم قول او مگیر	خصم تنها گر بر آرد صد نفیر
خصم خود را رو بیاور سوی من	من نیارم رو ز فرمان تافتن
خصم من بادست و او در حکم تست	گفت قول تست برهان و درست
پشه افغان کرد از ظلمت بیا	بانگ زد آن شه که ای باد صبا
پاسخ خصم و بکن دفع عدو	هین مقابل شو تو و خصم و بگو
پشه بگرفت آن زمان راه گریز	باد چون بشنید آمد تیز تیز
باش تا بر هر دو رانم من قضا	پس سلیمان گفت ای پشه کجا
خود سیاه این روز من از دود اوست	گفت ای شه مرگ من از بود اوست
کو بر آرد از نهاد من دمار	او چو آمد من کجا یابم قرار
چون خدا آمد شود جوینده لا	همچنین جویای درگاه خدا
لیک ز اول آن بقا اندر فناست	گرچه آن وصلت بقا اندر بقاست
نیست گردد چون کند نورش ظهور	سایه‌هایی که بود جویای نور
کل شیء هالک الا وجهه	عقل کی ماند چو باشد سرده او
هستی اندر نیستی خود طرفه‌ایست	هالک آید پیش وجهش هست و نیست
چون قلم اینجا رسیده شد شکست	اندرین محضر خردها شد ز دست
اندک اندک از کرم صدر جهان	می‌کشید از بیهشی‌اش در بیان
زر نثار آوردمت دامن گشا	بانگ زد در گوش او شه کای گدا
چونک زنهارش رسیدم چون رمید	جان تو کاندر فراقم می‌طپید
با خود آ از بی‌خودی و باز گرد	ای بدیده در فراقم گرم و سرد
رسم مهمانش به خانه می‌برد	مرغ خانه اشتری را بی خرد
خانه ویران گشت و سقف اندر فتاد	چون به خانه مرغ اشتر پا نهاد
هوش صالح طالب ناقهٔ خدا	خانهٔ مرغست هوش و عقل ما
نه گل آنجا ماند نه جان و دلش	ناقه چون سر کرد در آب و گلش
زین فزون‌جویی ظلومست و جهول	کرد فضل عشق انسان را فضول
می‌کشد خرگوش شیری در کنار	جاهلست و اندرین مشکل شکار
گر بدانستی و دیدی شیر را	کی کنار اندر کشیدی شیر را
ظلم بین کز عدلها گو می‌برد	ظالمست او بر خود و بر جان خود
ظلم او مر عدلها را شد رشاد	جهل او مر علمها را اوستاد
آنگهی آید که من دم بخشمش	دست او بگرفت کین رفته دمش
جان من باشد که رو آرد به من	چون به من زنده شود این مرده‌تن
جان که من بخشم ببیند بخششم	من کنم او را ازین جان محتشم
جز همان جان کاصل او از کوی اوست	جان نامحرم نبیند روی دوست
تا هلد آن مغز نغزش پوست را	در دمم قصاب‌وار این دوست را
وصل ما را در گشادیم الصلا	گفت ای جان رمیده از بلا
ای ز هست ما هماره هستی‌ات	ای خود ما بی‌خودی و مستی‌ات
رازهای کهنه گویم می‌شنو	با تو بی لب این زمان من نو بنو
بر لب جوی نهان بر می‌دمد	زانک آن لبها ازین دم می‌رمد
بهر راز یفعل الله ما یشا	گوش بی‌گوشی درین دم بر گشا
اندک اندک مرده جنبیدن گرفت	چون صلای وصل بشنیدن گرفت
سبز پوشد سر بر آرد از فنا	نه کم از خاکست کز عشوهٔ صبا
یوسفان زایند رخ چون آفتاب	کم ز آب نطفه نبود کز خطاب
در رحم طاوس و مرغ خوش‌سخن	کم ز بادی نیست شد از امر کن
ناقه‌ای کان ناقه ناقه زاد زاد	کم ز کوه سنگ نبود کز ولاد
عالمی زاد و بزاید دم بدم	زین همه بگذر نه آن مایهٔ عدم
یک دو چرخی زد سجود اندر فتاد	بر جهید و بر طپید و شاد شاد
شکر که باز آمدی زان کوه قاف	گفت ای عنقای حق جان را مطاف
ای تو عشق عشق و ای دلخواه عشق	ای سرافیل قیامتگاه عشق
گوش خواهم که نهی بر روزنم	اولین خلعت که خواهی دادنم
بنده‌پرور گوش کن اقوال من	گرچه می‌دانی بصفوت حال من
ز آرزوی گوش تو هوشم پرید	صد هزاران بار ای صدر فرید
و آن تبسمهای جان‌افزای تو	آن سمیعی تو وان اصغای تو
عشوهٔ جان بداندیش مرا	آن بنوشیدن کم و بیش مرا
بس پذیرفتی تو چون نقد درست	قلبهای من که آن معلوم تست
حلمها در پیش حلمت ذره‌ای	بهر گستاخی شوخ غره‌ای
اول و آخر ز پیش من بجست	اولا بشنو که چون ماندم ز شست
که بسی جستم ترا ثانی نبود	ثانیا بشنو تو ای صدر ودود
گوییا ثالث ثلاثه گفته‌ام	ثالثا تا از تو بیرون رفته‌ام
می ندانم خامسه از رابعه	رابعا چون سوخت ما را مزرعه
پی بری باشد یقین از چشم ما	هر کجا یابی تو خون بر خاکها
ز ابر خواهد تا ببارد بر زمین	گفت من رعدست و این بانگ و حنین
یا بگریم یا بگویم چون کنم	من میان گفت و گریه می‌تنم
ور نگویم چون کنم شکر و ثنا	گر بگویم فوت می‌گردد بکا
بین چه افتادست از دیده مرا	می‌فتد از دیده خون دل شها
که برو بگریست هم دون هم شریف	این بگفت و گریه در شد آن نحیف
حلقه کرد اهل بخارا گرد اوی	از دلش چندان بر آمد های هوی
مرد و زن خرد و کلان حیران شدند	خیره گویان خیره گریان خیره‌خند
مرد و زن درهم شده چون رستخیز	شهر هم هم‌رنگ او شد اشک ریز
گر قیامت را ندیدستی ببین	آسمان می‌گفت آن دم با زمین
تا فراق او عجب‌تر یا وصال	عقل حیران که چه عشق است و چه حال
تا مجره بر دریده جامه را	چرخ بر خوانده قیامت‌نامه را
اندرو هفتاد و دو دیوانگی	با دو عالم عشق را بیگانگی
جان سلطانان جان در حسرتش	سخت پنهانست و پیدا حیرتش
تخت شاهان تخته‌بندی پیش او	غیر هفتاد و دو ملت کیش او
بندگی بند و خداوندی صداع	مطرب عشق این زند وقت سماع
در شکسته عقل را آنجا قدم	پس چه باشد عشق دریای عدم
زین دو پرده عاشقی مکتوم شد	بندگی و سلطنت معلوم شد
تا ز هستان پرده‌ها برداشتی	کاشکی هستی زبانی داشتی
پردهٔ دیگر برو بستی بدان	هر چه گویی ای دم هستی از آن
خون بخون شستن محالست و محال	آفت ادراک آن قالست و حال
روز و شب اندر قفس در می‌دمم	من چو با سوداییانش محرمم
دوش ای جان بر چه پهلو خفته‌ای	سخت مست و بی‌خود و آشفته‌ای
اولا بر جه طلب کن محرمی	هان و هان هش دار بر ناری دمی
الله الله اشتری بر ناودان	عاشق و مستی و بگشاده زبان
یا جمیل الستر خواند آسمان	چون ز راز و ناز او گوید زبان
تا همی‌پوشیش او پیداترست	ستر چه در پشم و پنبه آذرست
سر بر آرد چون علم کاینک منم	چون بکوشم تا سرش پنهان کنم
کای مدمغ چونش می‌پوشی بپوش	رغم انفم گیردم او هر دو گوش
همچو جان پیدایی و پوشیده‌ای	گویمش رو گرچه بر جوشیده‌ای
چون می اندر بزم خنبک می‌زنم	گوید او محبوس خنبست این تنم
تا نیاید آفت مستی برو	گویمش زان پیش که گردی گرو
یار روزم تا نماز شام من	گوید از جام لطیف‌آشام من
گویمش وا ده که نامد شام من	چون بیاید شام و دزدد جام من
زانک سیری نیست می‌خور را مدام	زان عرب بنهاد نام می مدام
او بود ساقی نهان صدیق را	عشق جوشد بادهٔ تحقیق را
باده آب جان بود ابریق تن	چون بجویی تو بتوفیق حسن
قوت می بشکند ابریق را	چون بیفزاید می توفیق را
چون مگو والله اعلم بالصواب	آب گردد ساقی و هم مست آب
شیره بر جوشید و رقصان گشت و زفت	پرتو ساقیست کاندر شیره رفت
که چنین کی دیده بودی شیره را	اندرین معنی بپرس آن خیره را
آنک با شوریده شوراننده هست	بی تفکر پیش هر داننده هست
می‌ندادش روزگار وصل دست	یک جوانی بر زنی مجنون بدست
خود چرا دارد ز اول عشق کین	بس شکنجه کرد عشقش بر زمین
تا گریزد آنک بیرونی بود	عشق از اول چرا خونی بود
آن رسول از رشک گشتی راه‌زن	چون فرستادی رسولی پیش زن
نامه را تصحیف خواندی نایبش	ور بسوی زن نبشتی کاتبش
از غباری تیره گشتی آن صبا	ور صبا را پیک کردی در وفا
پر مرغ از تف رقعه سوختی	رقعه گر بر پر مرغی دوختی
لشکر اندیشه را رایت شکست	راههای چاره را غیرت ببست
آخرش بشکست کی هم انتظار	بود اول مونس غم انتظار
گاه گفتی نه حیات جان ماست	گاه گفتی کین بلای بی‌دواست
گاه او از نیستی خوردی بری	گاه هستی زو بر آوردی سری
جوش کردی گرم چشمهٔ اتحاد	چونک بر وی سرد گشتی این نهاد
برگ بی‌برگی به سوی او بتاخت	چونک با بی‌برگی غربت بساخت
شب‌روان را رهنما چون ماه شد	خوشه‌های فکرتش بی‌کاه شد
ای بسا شیرین‌روان رو ترش	ای بسا طوطی گویای خمش
آن خموشان سخن‌گو را ببین	رو به گورستان دمی خامش نشین
نیست یکسان حالت چالاکشان	لیک اگر یکرنگ بینی خاکشان
آن یکی غمگین دگر شادان بود	شحم و لحم زندگان یکسان بود
زانک پنهانست بر تو حالشان	تو چه دانی تا ننوشی قالشان
کی ببینی حالت صدتوی را	بشنوی از قال های و هوی را
خاک هم یکسان روانشان مختلف	نقش ما یکسان بضدها متصف
آن یکی پر درد و آن پر نازها	همچنین یکسان بود آوازها
بانگ مرغان بشنوی اندر طواف	بانگ اسپان بشنوی اندر مصاف
آن یکی از رنج و دیگر از نشاط	آن یکی از حقد و دیگر ز ارتباط
پیشش آن آوازها یکسان بود	هر که دور از حالت ایشان بود
و آن درخت دیگر از باد سحر	آن درختی جنبد از زخم تبر
زانک سرپوشیده می‌جوشید دیگ	بس غلط گشتم ز دیگ مردریگ
جوش صدق و جوش تزویر و ریا	جوش و نوش هرکست گوید بیا
رو دماغی دست آور بوشناس	گر نداری بو ز جان روشناس
چشم یعقوبان هم او روشن کند	آن دماغی که بر آن گلشن تند
کز بخاری دور ماندیم ای پسر	هین بگو احوال آن خسته‌جگر
از خیال وصل گشته چون خیال	کان جوان در جست و جو بد هفت سال
عاقبت جوینده یابنده بود	سایهٔ حق بر سر بنده بود
عاقبت زان در برون آید سری	گفت پیغامبر که چون کوبی دری
عاقبت بینی تو هم روی کسی	چون نشینی بر سر کوی کسی
عاقبت اندر رسی در آب پاک	چون ز چاهی می‌کنی هر روز خاک
هر چه می‌کاریش روزی بدروی	جمله دانند این اگر تو نگروی
این نباشد ور بباشد نادرست	سنگ بر آهن زدی آتش نجست
ننگرد عقلش مگر در نادرات	آنک روزی نیستش بخت و نجات
و آن صدف برد و صدف گوهر نداشت	کان فلان کس کشت کرد و بر نداشت
سود نامدشان عبادتها و دین	بلعم باعور و ابلیس لعین
ناید اندر خاطر آن بدگمان	صد هزاران انبیا و ره‌روان
در دلش ادبار جز این کی نهد	این دو را گیرد که تاریکی دهد
مرگ او گردد بگیرد در گلو	بس کسا که نان خورد دلشاد او
تا نیفتی همچو او در شور و شر	پس تو ای ادبار رو هم نان مخور
زور می‌یابند و جان می‌پرورند	صد هزاران خلق نانها می‌خورند
گر نه محرومی و ابله زاده‌ای	تو بدان نادر کجا افتاده‌ای
او بهشته سر فرو برده به چاه	این جهان پر آفتاب و نور ماه
سر ز چه بردار و بنگر ای دنی	که اگر حقست پس کو روشنی
تا تو در چاهی نخواهد بر تو تافت	جمله عالم شرق و غرب آن نور یافت
کم ستیز اینجا بدان کاللج شوم	چه رها کن رو به ایوان و کروم
در فلان سالی ملخ کشتش بخورد	هین مگو کاینک فلانی کشت کرد
من چرا افشانم این گندم ز دست	پس چرا کارم که اینجا خوف هست
پر کند کوری تو انبار را	و آنک او نگذاشت کشت و کار را
عاقبت در یافت روزی خلوتی	چون دری می‌کوفت او از سلوتی
یار خود را یافت چون شمع و چراغ	جست از بیم عسس شب او به باغ
ای خدا تو رحمتی کن بر عسس	گفت سازندهٔ سبب را آن نفس
از در دوزخ بهشتم برده‌ای	ناشناسا تو سببها کرده‌ای
تا ندارم خوار من یک خار را	بهر آن کردی سبب این کار را
هم ز قعر چاه بگشاید دری	در شکست پای بخشد حق پری
تو مرا بین که منم مفتاح راه	تو مبین که بر درختی یا به چاه
ای اخی در دفتر چارم بجو	گر تو خواهی باقی این گفت و گو
که گذشت از مه به نورت مثنوی	ای ضیاء الحق حسام الدین توی
می‌کشد این را خدا داند کجا	همت عالی تو ای مرتجا
می‌کشی آن سوی که دانسته‌ای	گردن این مثنوی را بسته‌ای
ناپدید از جاهلی کش نیست دید	مثنوی پویان کشنده ناپدید
گر فزون گردد توش افزوده‌ای	مثنوی را چون تو مبدا بوده‌ای
می‌دهد حق آرزوی متقین	چون چنین خواهی خدا خواهد چنین
تا که کان الله پیش آمد جزا	کان لله بوده‌ای در ما مضی
در دعا و شکر کفها بر فراشت	مثنوی از تو هزاران شکر داشت
فضل کرد و لطف فرمود و مزید	در لب و کفش خدا شکر تو دید
آنچنانک قرب مزد سجده است	زانک شاکر را زیادت وعده است
قرب جان شد سجده ابدان ما	گفت واسجد واقترب یزدان ما
نه از برای بوش و های و هو بود	گر زیادت می‌شود زین رو بود
حکم داری هین بکش تا می‌کشیم	با تو ما چون رز به تابستان خوشیم
ای امیر صبر مفتاح الفرج	خوش بکش این کاروان را تا به حج
حج رب البیت مردانه بود	حج زیارت کردن خانه بود
که تو خورشیدی و این دو وصفها	زان ضیا گفتم حسام‌الدین ترا
تیغ خورشید از ضیا باشد یقین	کین حسام و این ضیا یکیست هین
آن خورشید این فرو خوان از نبا	نور از آن ماه باشد وین ضیا
و آن قمر را نور خواند این را نگر	شمس را قرآن ضیا خواند ای پدر
پس ضیا از نور افزون دان به جاه	شمس چون عالی‌تر آمد خود ز ماه
چون برآمد آفتاب آن شد پدید	بس کس اندر نور مه منهج ندید
لاجرم بازارها در روز بود	آفتاب اعواض را کامل نمود
تا بود از غبن و از حیله بعید	تا که قلب و نقد نیک آید پدید
تاجران را رحمة للعالمین	تا که نورش کامل آمد در زمین
زانک ازو شد کاسد او را نقد و رخت	لیک بر قلاب مبغوضست و سخت
دشمن درویش کی بود غیر کلب	پس عدو جان صرافست قلب
پس ملایک رب سلم می‌زنند	انبیا با دشمنان بر می‌تنند
از پف و دمهای دزدان دور دار	کین چراغی را که هست او نور کار
زین دو ای فریادرس فریاد رس	دزد و قلابست خصم نور بس
کآفتاب از چرخ چارم کرد خیز	روشنی بر دفتر چارم بریز
تا بتابد بر بلاد و بر دیار	هین ز چارم نور ده خورشیدوار
وآنک دیدش نقد خود مردانه است	هر کش افسانه بخواند افسانه است
قوم موسی را نه خون بد آب بود	آب نیلست و به قبطی خون نمود
شد ممثل سرنگون اندر سقر	دشمن این حرف این دم در نظر
حق نمودت پاسخ افعال او	ای ضیاء الحق تو دیدی حال او
کم مبادا زین جهان این دید و داد	دیدهٔ غیبت چو غیبست اوستاد
گر تمامش می‌کنی اینجا رواست	این حکایت را که نقد وقت ماست
قصه را پایان بر و مخلص رسان	ناکسان را ترک کن بهر کسان
چارمین جلدست آرش در نظام	این حکایت گر نشد آنجا تمام
راند اندر باغ از خوفی فرس	اندر آن بودیم کان شخص از عسس
کز غمش این در عنا بد هشت سال	بود اندر باغ آن صاحب‌جمال
هم‌چو عنقا وصف او را می‌شنید	سایهٔ او را نبود امکان دید
بر وی افتاد و شد او را دلربا	جز یکی لقیه که اول از قضا
خود مجالش می‌نداد آن تندخو	بعد از آن چندان که می‌کوشید او
چشم پر و بی‌طمع بود آن نهال	نه بلا به چاره بودش نه به مال
حق بیالود اول کارش لبی	عاشق هر پیشه‌ای و مطلبی
پیش پاشان می‌نهد هر روز بند	چون بدان آسیب در جست آمدند
بعد از آن در بست که کابین بیار	چون در افکندش بجست و جوی کار
هر دمی راجی و آیس می‌شوند	هم بر آن بو می‌تنند و می‌روند
که گشادندش در آن روزی دری	هر کسی را هست اومید بری
بر همان اومید آتش پا شدست	باز در بستندش و آن درپرست
خود فرو شد پا به گنجش ناگهان	چون درآمد خوش در آن باغ آن جوان
تا ز بیم او دود در باغ شب	مر عسس را ساخته یزدان سبب
طالب انگشتری در جوی باغ	بیند آن معشوقه را او با چراغ
با ثنای حق دعای آن عسس	پس قرین می‌کرد از ذوق آن نفس
بیست چندان سیم و زر بر وی بریز	که زیان کردم عسس را از گریز
آنچنان که شادم او را شاد کن	از عوانی مر ورا آزاد کن
از عوانی و سگی‌اش وا رهان	سعد دارش این جهان و آن جهان
که هماره خلق را خواهد بلا	گرچه خوی آن عوان هست ای خدا
بر مسلمانان شود او زفت و شاد	گر خبر آید که شه جرمی نهاد
از مسلمانان فکند آن را به جود	ور خبر آید که شه رحمت نمود
صد چنین ادبارها دارد عوان	ماتمی در جان او افتد از آن
کز عوان او را چنان راحت رسید	او عوان را در دعا در می‌کشید
آن عوان پیوند آن مشتاق بود	بر همه زهر و برو تریاق بود
بد به نسبت باشد این را هم بدان	پس بد مطلق نباشد در جهان
که یکی را پا دگر را بند نیست	در زمانه هیچ زهر و قند نیست
مر یکی را زهر و بر دیگر چو قند	مر یکی را پا دگر را پای‌بند
نسبتش با آدمی باشد ممات	زهر مار آن مار را باشد حیات
خلق خاکی را بود آن مرگ و داغ	خلق آبی را بود دریا چو باغ
نسبت این از یکی کس تا هزار	همچنین بر می‌شمر ای مرد کار
در حق شخصی دگر سلطان بود	زید اندر حق آن شیطان بود
وین بگوید زید گبر کشتنیست	آن بگوید زید صدیق سنیست
پس ورا از چشم عشاقش نگر	گر تو خواهی کو ترا باشد شکر
بین به چشم طالبان مطلوب را	منگر از چشم خودت آن خوب را
عاریت کن چشم از عشاق او	چشم خود بر بند زان خوش‌چشم تو
پس ز چشم او بروی او نگر	بلک ازو کن عاریت چشم و نظر
گفت کان الله له زین ذوالجلال	تا شوی آمن ز سیری و ملال
تا رهد از مدبریها مقبلش	چشم او من باشم و دست و دلش
سوی محبوبت حبیبست و خلیل	هر چه مکرو هست چون شد او دلیل
قاطعان راه را داعی شدی	آن یکی واعظ چو بر تخت آمدی
بر بدان و مفسدان و طاغیان	دست برمی‌داشت یا رب رحم ران
برهمه کافردلان و اهل دیر	بر همه تسخرکنان اهل خیر
می‌نکردی جز خبیثان را دعا	می‌نکردی او دعا بر اصفیا
دعوت اهل ضلالت جود نیست	مر ورا گفتند کین معهود نیست
من دعاشان زین سبب بگزیده‌ام	گفت نیکویی ازینها دیده‌ام
که مرا از شر به خیر انداختند	خبث و ظلم و جور چندان ساختند
من ازیشان زخم و ضربت خوردمی	هر گهی که رو به دنیا کردمی
باز آوردندمی گرگان به راه	کردمی از زخم آن جانب پناه
پس دعاشان بر منست ای هوشمند	چون سبب‌ساز صلاح من شدند
صد شکایت می‌کند از رنج خویش	بنده می‌نالد به حق از درد و نیش
مر ترا لابه کنان و راست کرد	حق همی گوید که آخر رنج و درد
از در ما دور و مطرودت کند	این گله زان نعمتی کن کت زند
کیمیا و نافع و دلجوی تست	در حقیقت هر عدو داروی تست
استعانت جویی از لطف خدا	که ازو اندر گریزی در خلا
که ز حضرت دور و مشغولت کنند	در حقیقت دوستانت دشمن‌اند
او به زخم چوب زفت و لمترست	هست حیوانی که نامش اشغرست
او ز زخم چوب فربه می‌شود	تا که چوبش می‌زنی به می‌شود
کو به زخم رنج زفتست و سمین	نفس مؤمن اشغری آمد یقین
از همه خلق جهان افزونترست	زین سبب بر انبیا رنج و شکست
که ندیدند آن بلا قوم دگر	تا ز جانها جانشان شد زفت‌تر
چون ادیم طایفی خوش می‌شود	پوست از دارو بلاکش می‌شود
گنده گشتی ناخوش و ناپاک بو	ورنه تلخ و تیز مالیدی درو
از رطوبتها شده زشت و گران	آدمی را پوست نامدبوغ دان
تا شود پاک و لطیف و با فره	تلخ و تیز و مالش بسیار ده
گر خدا رنجت دهد بی‌اختیار	ور نمی‌توانی رضا ده ای عیار
علم او بالای تدبیر شماست	که بلای دوست تطهیر شماست
خوش شود دارو چو صحت‌بین شود	چون صفا بیند بلا شیرین شود
پس بگوید اقتلونی یا ثقات	برد بیند خویش را در عین مات
لیک اندر حق خود مردود شد	این عوان در حق غیری سود شد
کین شیطانی برو پیچیده شد	رحم ایمانی ازو ببریده شد
کینه دان اصل ضلال و کافری	کارگاه خشم گشت و کین‌وری
چیست در هستی ز جمله صعب‌تر	گفت عیسی را یکی هشیار سر
که از آن دوزخ همی لرزد چو ما	گفتش ای جان صعب‌تر خشم خدا
گفت ترک خشم خویش اندر زمان	گفت ازین خشم خدا چه بود امان
خشم زشتش از سبع هم در گذشت	پس عوان که معدن این خشم گشت
باز گردد زان صفت آن بی‌هنر	چه امیدستش به رحمت جز مگر
این سخن اندر ضلال افکندنیست	گرچه عالم را ازیشان چاره نیست
لیک نبود آن چمین ماء معین	چاره نبود هم جهان را از چمین
زود او قصد کنار و بوسه کرد	چونک تنهااش بدید آن ساده مرد
که مرو گستاخ ادب را هوش دار	بانگ بر وی زد به هیبت آن نگار
آب حاضر تشنهٔ هم‌چون منی	گفت آخر خلوتست و خلق نی
کیست حاضر کیست مانع زین گشاد	کس نمی‌جنبد درینجا جز که باد
ابلهی وز عاقلان نشنوده‌ای	گفت ای شیدا تو ابله بوده‌ای
بادجنبانیست اینجا بادران	باد را دیدی که می‌جنبد بدان
بادبیزن تا نجنبانی نجست	جزو بادی که به حکم ما درست
بی‌تو و بی‌بادبیزن سر نکرد	جنبش این جزو باد ای ساده مرد
تابع تصریف جان و قالبست	جنبش باد نفس کاندر لبست
گاه دم را هجو و دشنامی کنی	گاه دم را مدح و پیغامی کنی
که ز جز وی کل می‌بیند نهی	پس بدان احوال دیگر بادها
در دیش زین لطف عاری می‌کند	باد را حق گه بهاری می‌کند
باز بر هودش معطر می‌کند	بر گروه عاد صرصر می‌کند
مر صبا را می‌کند خرم‌قدوم	می‌کند یک باد را زهر سموم
تا کنی هر باد را بر وی قیاس	باد دم را بر تو بنهاد او اساس
بر گروهی شهد و بر قومیست زهر	دم نمی‌گردد سخن بی‌لطف و قهر
وز برای قهر هر پشه و مگس	مروحه جنبان پی انعام کس
پر نباشد ز امتحان و ابتلا	مروحهٔ تقدیر ربانی چرا
نیست الا مفسده یا مصلحه	چونک جزو باد دم یا مروحه
کی بود از لطف و از انعام دور	این شمال و این صبا و این دبور
فهم کن کان جمله باشد همچنین	یک کف گندم ز انباری ببین
کی جهد بی مروحهٔ آن بادران	کل باد از برج باد آسمان
نه که فلاحان ز حق جویند باد	بر سر خرمن به وقت انتقاد
تا به انباری رود یا چاهها	تا جدا گردد ز گندم کاهها
جمله را بینی به حق لابه‌کنان	چون بماند دیر آن باد وزان
گر نیاید بانگ درد آید که داد	همچنین در طلق آن باد ولاد
باد را پس کردن زاری چه خوست	گر نمی‌دانند کش راننده اوست
جمله خواهانش از آن رب العباد	اهل کشتی همچنین جویای باد
دفع می‌خواهی بسوز و اعتقاد	همچنین در درد دندانها ز باد
که بده باد ظفر ای کامران	از خدا لابه‌کنان آن جندیان
در شکنجهٔ طلق زن از هر عزیز	رقعهٔ تعویذ می‌خواهند نیز
که فرستد باد رب‌العالمین	پس همه دانسته‌اند آن را یقین
اینک با جنبنده جنباننده هست	پس یقین در عقل هر داننده هست
فهم کن آن را به اظهار اثر	گر تو او را می‌نبینی در نظر
لیک از جنبیدن تن جان بدان	تن به جان جنبد نمی‌بینی تو جان
زیرکم اندر وفا و در طلب	گفت او گر ابلهم من در ادب
آن دگر را خود همی‌دانی تو لد	گفت ادب این بود خود که دیده شد
خانه یک در بود و زن با کفش‌دوز	صوفیی آمد به سوی خانه روز
اندر آن یک حجره از وسواس تن	جفت گشته با رهی خویش زن
هر دو درماندند نه حیلت نه راه	چون بزد صوفی به جد در چاشتگاه
سوی خانه باز گردد از دکان	هیچ معهودش نبد کو آن زمان
از خیالی کرد تا خانه رجوع	قاصدا آن روز بی‌وقت آن مروع
این زمان فا خانه نامد او ز کار	اعتماد زن بر آن کو هیچ بار
گرچه ستارست هم بدهد سزا	آن قیاسش راست نامد از قضا
زانک تخمست و برویاند خداش	چونک بد کردی بترس آمن مباش
آیدت زان بد پشیمان و حیا	چند گاهی او بپوشاند که تا
داد دزدی را به جلاد و عوان	عهد عمر آن امیر مؤمنان
اولین بارست جرمم زینهار	بانگ زد آن دزد کای میر دیار
بار اول قهر بارد در جزا	گفت عمر حاش لله که خدا
باز گیرد از پی اظهار عدل	بارها پوشد پی اظهار فضل
آن مبشر گردد این منذر شود	تا که این هر دو صفت ظاهر شود
سهل بگذشت آن و سهلش می‌نمود	بارها زن نیز این بد کرده بود
که سبو دایم ز جو ناید درست	آن نمی‌دانست عقل پای‌سست
که منافق را کند مرگ فجا	آنچنانش تنگ آورد آن قضا
دست کرده آن فرشته سوی جان	نه طریق و نه رفیق و نه امان
خشک شد او و حریفش ز ابتلا	آنچنان کین زن در آن حجره جفا
از شما کینه کشم لیکن به صبر	گفت صوفی با دل خود کای دو گبر
تا که هر گوشی ننوشد این جرس	لیک نادانسته آرم این نفس
اندک اندک هم‌چو بیماری دق	از شما پنهان کشد کینه محق
لیک پندارد بهر دم بهترم	مرد دق باشد چو یخ هر لحظه کم
غرهٔ آن گفت کین کفتار کو	هم‌چو کفتاری که می‌گیرندش و او
سمج و دهلیز و ره بالا نبود	هیچ پنهان‌خانه آن زن را نبود
نه جوالی که حجاب آن شود	نه تنوری که در آن پنهان شود
نه گو و نه پشته نه جای گریز	هم‌چو عرصهٔ پهن روز رستخیز
بهر محشر لا تری فیها عوج	گفت یزدان وصف این جای حرج
مرد را زن ساخت و در را بر گشود	چادر خود را برو افکند زود
سخت پیدا چون شتر بر نردبان	زیر چادر مرد رسوا و عیان
مر ورا از مال و اقبالست بهر	گفت خاتونیست از اعیان شهر
در نیاید زود نادانانه‌ای	در ببستم تا کسی بیگانه‌ای
تا بر آرم بی‌سپاس و منتی	گفت صوفی چیستش هین خدمتی
نیک خاتونیست حق داند که کیست	گفت میلش خویشی و پیوستگیست
اتفاقا دختر اندر مکتبست	خواست دختر را ببیند زیر دست
می‌کنم او را به جان و دل عروس	باز گفت ار آرد باشد یا سبوس
خوب و زیرک چابک و مکسب کنیست	یک پسر دارد که اندر شهر نیست
قوم خاتون مال‌دار و محتشم	گفت صوفی ما فقیر و زار و کم
یک در از چوب و دری دیگر ز عاج	کی بود این کفو ایشان در زواج
ورنه تنگ آید نماند ارتیاح	کفو باید هر دو جفت اندر نکاح
گفت نه من نیستم اسباب جو	گفت گفتم من چنین عذری و او
ما به حرص و جمع نه چون عامه‌ایم	ما ز مال و زر ملول و تخمه‌ایم
در دو عالم خود بدان باشد فلاح	قصد ما سترست و پاکی و صلاح
و آن مکرر کرد تا نبود نهفت	باز صوفی عذر درویشی بگفت
بی‌جهازی را مقرر کرده‌ام	گفت زن من هم مکرر کرده‌ام
که ز صد فقرش نمی‌آید شکوه	اعتقاد اوست راسختر ز کوه
از شما مقصود صدق و همتست	او همی‌گوید مرادم عفتست
دید و می‌بیند هویدا و خفا	گفت صوفی خود جهاز و مال ما
که درو پنهان نماند سوزنی	خانهٔ تنگی مقام یک تنی
او ز ما به داند اندر انتصاح	باز ستر و پاکی و زهد و صلاح
وز پس و پیش و سر و دنبال ستر	به ز ما می‌داند او احوال ستر
وز صلاح و ستر او خود عالمست	ظاهرا او بی‌جهاز و خادمست
چون برو پیدا چو روز روشنیست	شرح مستوری ز بابا شرط نیست
لاف کم بافی چو رسوا شد خطا	این حکایت را بدان گفتم که تا
این بدستت اجتهاد و اعتقاد	مر ترا ای هم به دعوی مستزاد
دام مکر اندر دغا بگشوده‌ای	چون زن صوفی تو خاین بوده‌ای
شرم داری وز خدای خویش نی	که ز هر ناشسته رویی کپ زنی
که بود دید ویت هر دم نذیر	از پی آن گفت حق خود را بصیر
تا ببندی لب ز گفتار شنیع	از پی آن گفت حق خود را سمیع
تا نیندیشی فسادی تو ز بیم	از پی آن گفت حق خود را علیم
که سیه کافور دارد نام هم	نیست اینها بر خدا اسم علم
نه مثال علت اولی سقیم	اسم مشتقست و اوصاف قدیم
کر را سامع ضریران را ضیا	ورنه تسخر باشد و طنز و دها
یا سیاه زشت را نام صبیح	یا علم باشد حیی نام وقیح
یا لقب غازی نهی بهر نسب	طفلک نوزاده را حاجی لقب
تا ندارد آن صفت نبود صحیح	گر بگویند این لقبها در مدیح
پاک حق عما یقول الظالمون	تسخر و طنزی بود آن یا جنون
که نکورویی ولیکن بدخصال	من همی دانستمت پیش از وصال
کز ستیزه راسخی اندر شقا	من همی دانستمت پیش از لقا
دانمش زان درد گر کم بینمش	چونک چشمم سرخ باشد در غمش
تو گمان بردی ندارم پاسبان	تو مرا چون بره دیدی بی شبان
که نظر ناجایگه مالیده‌اند	عاشقان از درد زان نالیده‌اند
رایگان دانسته‌اند آن سبی را	بی‌شبان دانسته‌اند آن ظبی را
که منم حارس گزافه کم نگر	تا ز غمزه تیر آمد بر جگر
که نباشد حارس از دنباله‌ام	کی کم از بره کم از بزغاله‌ام
داند او بادی که آن بر من وزد	حارسی دارم که ملکش می‌سزد
نیست غافل نیست غایب ای سقیم	سرد بود آن باد یا گرم آن علیم
من به دل کوریت می‌دیدم ز دور	نفس شهوانی ز حق کرست و کور
که پرت دیدم ز جهل پیچ پیچ	هشت سالت زان نپرسیدم به هیچ
که تو چونی چون بود او سرنگون	خود چه پرسم آنک او باشد بتون
که ازو حمام تقوی روشنست	شهوت دنیا مثال گلخنست
زانک در گرمابه است و در نقاست	لیک قسم متقی زین تون صفاست
بهر آتش کردن گرمابه‌بان	اغنیا مانندهٔ سرگین‌کشان
تا بود گرمابه گرم و با نوا	اندریشان حرص بنهاده خدا
ترک تون را عین آن گرمابه دان	ترک این تون گوی و در گرمابه ران
مر ورا که صابرست و حازمست	هر که در تونست او چون خادمست
هست پیدا بر رخ زیبای او	هر که در حمام شد سیمای او
از لباس و از دخان و از غبار	تونیان را نیز سیما آشکار
بو عصا آمد برای هر ضریر	ور نبینی روش بویش را بگیر
از حدیث نو بدان راز کهن	ور نداری بو در آرش در سخن
بیست سله چرک بردم تا به شب	پس بگوید تونیی صاحب ذهب
باز کرده هر زبانه صد دهان	حرص تو چون آتشست اندر جهان
گرچه چون سرگین فروغ آتشست	پیش عقل این زر چو سرگین ناخوشست
چرک تر را لایق آتش کند	آفتابی که دم از آتش زند
تا بتون حرص افتد صد شرر	آفتاب آن سنگ را هم کرد زر
چیست یعنی چرک چندین برده‌ام	آنک گوید مال گرد آورده‌ام
در میان تونیان زین فخرهاست	این سخن گرچه که رسوایی‌فزاست
من کشیدم بیست سله بی کرب	که تو شش سله کشیدی تا به شب
بوی مشک آرد برو رنجی پدید	آنک در تون زاد و پاکی را ندید
چونک در بازار عطاران رسید	آن یکی افتاد بیهوش و خمید
تا بگردیدش سر و بر جا فتاد	بوی عطرش زد ز عطاران راد
نیم روز اندر میان ره‌گذر	هم‌چو مردار اوفتاد او بی‌خبر
جملگان لاحول‌گو درمان کنان	جمع آمد خلق بر وی آن زمان
وز گلاب آن دیگری بر وی فشاند	آن یکی کف بر دل او می براند
از گلاب آمد ورا آن واقعه	او نمی‌دانست کاندر مرتعه
وآن دگر کهگل همی آورد تر	آن یکی دستش همی‌مالید و سر
وآن دگر از پوششش می‌کرد کم	آن بخور عود و شکر زد به هم
وان دگر بوی از دهانش می‌ستد	وآن دگر نبضش که تا چون می‌جهد
خلق درماندند اندر بیهشیش	تا که می خوردست و یا بنگ و حشیش
که فلان افتاده است آن‌جا خراب	پس خبر بردند خویشان را شتاب
یا چه شد کور افتاد از بام طشت	کس نمی‌داند که چون مصروع گشت
گربز و دانا بیامد زود تفت	یک برادر داشت آن دباغ زفت
خلق را بشکافت و آمد با حنین	اندکی سرگین سگ در آستین
چون سبب دانی دوا کردن جلیست	گفت من رنجش همی دانم ز چیست
داروی رنج و در آن صد محملست	چون سبب معلوم نبود مشکلست
دانش اسباب دفع جهل شد	چون بدانستی سبب را سهل شد
توی بر تو بوی آن سرگین سگ	گفت با خود هستش اندر مغز و رگ
غرق دباغیست او روزی‌طلب	تا میان اندر حدث او تا به شب
آنچ عادت داشت بیمار آنش ده	پس چنین گفتست جالینوس مه
پس دوای رنجش از معتاد جو	کز خلاف عادتست آن رنج او
از گلاب آید جعل را بیهشی	چون جعل گشتست از سرگین‌کشی
که بدان او را همی معتاد و خوست	هم از آن سرگین سگ داروی اوست
رو و پشت این سخن را باز دان	الخبیثات الخبیثین را بخوان
می دوا سازند بهر فتح باب	ناصحان او را به عنبر یا گلاب
درخور و لایق نباشد ای ثقات	مر خبیثان را نسازد طیبات
بد فغانشان که تطیرنا بکم	چون ز عطر وحی کر گشتند و گم
نیست نیکو وعظتان ما را به فال	رنج و بیماریست ما را این مقال
ما کنیم آن دم شما را سنگسار	گر بیاغازید نصحی آشکار
در نصیحت خویش را نسرشته‌ایم	ما بلغو و لهو فربه گشته‌ایم
شورش معده‌ست ما را زین بلاغ	هست قوت ما دروغ و لاف و لاغ
عقل را دارو به افیون می‌کنید	رنج را صدتو و افزون می‌کنید
تا علاجش را نبینند آن کسان	خلق را می‌راند از وی آن جوان
پس نهاد آن چیز بر بینی او	سر به گوشش برد هم‌چون رازگو
داروی مغز پلید آن دیده بود	کو به کف سرگین سگ ساییده بود
خلق گفتند این فسونی بد شگفت	ساعتی شد مرد جنبیدن گرفت
مرده بود افسون به فریادش رسید	کین بخواند افسون به گوش او دمید
که زنا و غمزه و ابرو بود	جنبش اهل فساد آن سو بود
لاجرم با بوی بد خو کرد نیست	هر کرا مشک نصیحت سود نیست
کاندرون پشک زادند از سبق	مشرکان را زان نجس خواندست حق
می‌نگرداند به عنبر خوی خود	کرم کو زادست در سرگین ابد
او همه جسمست بی‌دل چون قشور	چون نزد بر وی نثار رش نور
هم‌چو رسم مصر سرگین مرغ‌زاد	ور ز رش نور حق قسمیش داد
بلک مرغ دانش و فرزانگی	لیک نه مرغ خسیس خانگی
زآنک بینی بر پلیدی می‌نهی	تو بدان مانی کز آن نوری تهی
برگ زردی میوهٔ ناپخته تو	از فراقت زرد شد رخسار و رو
گوشت از سختی چنین ماندست خام	دیگ ز آتش شد سیاه و دودفام
کم نشد یک ذره خامیت و نفاق	هشت سالت جوش دادم در فراق
غوره‌ها اکنون مویزند و تو خام	غورهٔ تو سنگ بسته کز سقام
تا ببینم تو حریفی یا ستیر	گفت عاشق امتحان کردم مگیر
لیک کی باشد خبر هم‌چون عیان	من همی دانستمت بی‌امتحان
چه زیانست ار بکردم ابتلاش	آفتابی نام تو مشهور و فاش
می‌کنم هر روز در سود و زیان	تو منی من خویشتن را امتحان
تا شده ظاهر ازیشان معجزات	انبیا را امتحان کرده عدات
ای که چشم بد ز چشمان تو دور	امتحان چشم خود کردم به نور
گر تفحص کردم از گنجت مرنج	این جهان هم‌چون خرابست و تو گنج
تا زنم با دشمنان هر بار لاف	زان چنین بی‌خردگی کردم گزاف
چشم ازین دیده گواهیها دهد	تا زبانم چون ترا نامی نهد
آمدم ای مه به شمشیر و کفن	گر شدم در راه حرمت راه‌زن
که ازین دستم نه از دست دگر	جز به دست خود مبرم پا و سر
هر چه خواهی کن ولیکن این مکن	از جدایی باز می‌رانی سخن
گفت امکان نیست چون بیگاه شد	در سخن آباد این دم راه شد
گر بمانیم این نماند همچنین	پوستها گفتیم و مغز آمد دفین
کز سوی ما روز سوی تست شب	در جوابش بر گشاد آن یار لب
پیش بینایان چرا می‌آوری	حیله‌های تیره اندر داوری
پیش ما رسواست و پیدا هم‌چو روز	هر چه در دل داری از مکر و رموز
تو چرا بی‌رویی از حد می‌بری	گر بپوشیمش ز بنده‌پروری
خوش فرود آمد به سوی پایگاه	از پدر آموز که آدم در گناه
بر دو پا استاد استغفار را	چون بدید آن عالم الاسرار را
از بهانه شاخ تا شاخی نجست	بر سر خاکستر انده نشست
چونک جانداران بدید از پیش و پس	ربنا انا ظلمنا گفت و بس
دورباش هر یکی تا آسمان	دید جانداران پنهان هم‌چو جان
تا بنشکافد ترا این دورباش	که هلا پیش سلیمان مور باش
هیچ لالا مرد را چون چشم نیست	جز مقام راستی یک دم مه‌ایست
هر دمی او باز آلوده شود	کور اگر از پند پالوده شود
لیک اذا جاء القضا عمی البصر	آدما تو نیستی کور از نظر
تا که بینا از قضا افتد به چاه	عمرها باید به نادر گاه‌گاه
که مرورا اوفتادن طبع و خوست	کور را خود این قضا همراه اوست
از منست این بوی یا ز آلودگیست	در حدث افتد نداند بوی چیست
هم ز خود داند نه از احسان یار	ور کسی بر وی کند مشکی نثار
مر ترا صد مادرست و صد پدر	پس دو چشم روشن ای صاحب‌نظر
وین دو چشم حس خوشه‌چین اوست	خاصه چشم دل آن هفتاد توست
صد گره زیر زبانم بسته‌اند	ای دریغا ره‌زنان بنشسته‌اند
بس گران بندیست این معذور دار	پای‌بسته چون رود خوش راهوار
کین سخن درست غیرت آسیا	این سخن اشکسته می‌آید دلا
توتیای دیدهٔ خسته شود	در اگر چه خرد و اشکسته شود
کز شکستن روشنی خواهی شدن	ای در از اشکست خود بر سر مزن
حق کند آخر درستش کو غنیست	همچنین اشکسته بسته گفتنیست
بر دکان آمد که نک نان درست	گندم ار بشکست و از هم در سکست
آب و روغن ترک کن اشکسته باش	تو هم ای عاشق چو جرمت گشت فاش
نفحهٔ انا ظلمنا می‌دمند	آنک فرزندان خاص آدم‌اند
هم‌چو ابلیس لعین سخت‌رو	حاجت خود عرضه کن حجت مگو
در ستیز و سخت‌رویی رو بکوش	سخت‌رویی گر ورا شد عیب‌پوش
خواست هم‌چون کینه‌ور ترکی غزی	آن ابوجهل از پیمبر معجزی
گفت این رو خود نگوید جز که راست	لیک آن صدیق حق معجز نخواست
امتحان هم‌چو من یاری کنی	کی رسد هم‌چون توی را کز منی
کو ز تعظیم خدا آگه نبود	مرتضی را گفت روزی یک عنود
حفظ حق را واقفی ای هوشمند	بر سر بامی و قصری بس بلند
هستی ما را ز طفلی و منی	گفت آری او حفیظست و غنی
اعتمادی کن بحفظ حق تمام	گفت خود را اندر افکن هین ز بام
و اعتقاد خوب با برهان تو	تا یقین گرددمرا ایقان تو
تا نگردد جانت زین جرات گرو	پس امیرش گفت خامش کن برو
آزمایش پیش آرد ز ابتلا	کی رسد مر بنده را که با خدا
امتحان حق کند ای گیج گول	بنده را کی زهره باشد کز فضول
پیش آرد هر دمی با بندگان	آن خدا را می‌رسد کو امتحان
که چه داریم از عقیده در سرار	تا به ما ما را نماید آشکار
امتحان کردم درین جرم و خطا	هیچ آدم گفت حق را که ترا
اه کرا باشد مجال این کرا	تا ببینم غایت حلمت شها
هست عذرت از گناه تو بتر	عقل تو از بس که آمد خیره‌سر
تو چه دانی کردن او را امتحان	آنک او افراشت سقف آسمان
امتحان خود را کن آنگه غیر را	ای ندانسته تو شر و خیر را
فارغ آیی ز امتحان دیگران	امتحان خود چو کردی ای فلان
پس بدانی کاهل شکرخانه‌ای	چون بدانستی که شکردانه‌ای
شکری نفرستدت ناجایگاه	پس بدان بی‌امتحانی که اله
چون سری نفرستدت در پایگاه	این بدان بی‌امتحان از علم شاه
در میان مستراحی پر چمین	هیچ عاقل افکند در ثمین
هیچ نفرستد به انبار کهی	زانک گندم را حکیم آگهی
گر مریدی امتحان کرد او خرست	شیخ را که پیشوا و رهبرست
هم تو گردی ممتحن ای بی‌یقین	امتحانش گر کنی در راه دین
او برهنه کی شود زان افتتاش	جرات و جهلت شود عریان و فاش
بر درد زان که ترازوش ای فتی	گر بیاید ذره سنجد کوه را
مرد حق را در ترازو می‌کند	کز قیاس خود ترازو می‌تند
پس ترازوی خرد را بر درد	چون نگنجد او به میزان خرد
تو تصرف بر چنان شاهی مجو	امتحان هم‌چون تصرف دان درو
بر چنان نقاش بهر ابتلا	چه تصرف کرد خواهد نقشها
نی که هم نقاش آن بر وی کشید	امتحانی گر بدانست و بدید
پیش صورتها که در علم ویست	چه قدر باشد خود این صورت که بست
بخت بد دان کآمد و گردن زدت	وسوسهٔ این امتحان چون آمدت
با خدا گرد و در آ اندر سجود	چون چنین وسواس دیدی زود زود
کای خدا تو وا رهانم زین گمان	سجده گه را تر کن از اشک روان
مسجد دین تو پر خروب شد	آن زمان کت امتحان مطلوب شد
که بسازد مسجد اقصی به سنگ	چون درآمد عزم داودی به تنگ
که ز دستت برنیاید این مکان	وحی کردش حق که ترک این بخوان
مسجد اقصی بر آری ای گزین	نیست در تقدیر ما آنک تو این
که مرا گویی که مسجد را مساز	گفت جرمم چیست ای دانای راز
خون مظلومان بگردن برده‌ای	گفت بی‌جرمی تو خونها کرده‌ای
جان بدادند و شدند آن را شکار	که ز آواز تو خلقی بی‌شمار
بر صدای خوب جان‌پرداز تو	خون بسی رفتست بر آواز تو
دست من بر بسته بود از دست تو	گفت مغلوب تو بودم مست تو
نه که المغلوب کالمعدوم بود	نه که هر مغلوب شه مرحوم بود
جز به نسبت نیست معدوم ایقنوا	گفت این مغلوب معدومیست کو
بهترین هستها افتاد و زفت	این چنین معدوم کو از خویش رفت
در حقیقت در فنا او را بقاست	او به نسبت با صفات حق فناست
جملهٔ اشباح هم در تیر اوست	جملهٔ ارواح در تدبیر اوست
نیست مضطر بلک مختار ولاست	آنک او مغلوب اندر لطف ماست
که اختیارش گردد اینجا مفتقد	منتهای اختیار آنست خود
گر نگشتی آخر او محو از منی	اختیاری را نبودی چاشنی
لذت او فرع محو لذتست	در جهان گر لقمه و گر شربتست
لذتی بود او و لذت‌گیر شد	گرچه از لذات بی‌تاثیر شد
لیک مسجد را برآرد پور تو	گرچه بر ناید به جهد و زور تو
مؤمنان را اتصالی دان قدیم	کردهٔ او کردهٔ تست ای حکیم
جسمشان معدود لیکن جان یکی	مؤمنان معدود لیک ایمان یکی
آدمی را عقل و جانی دیگرست	غیرفهم و جان که در گاو و خرست
هست جانی در ولی آن دمی	باز غیرجان و عقل آدمی
تو مجو این اتحاد از روح باد	جان حیوانی ندارد اتحاد
ور کشد بار این نگردد او گران	گر خورد این نان نگردد سیر آن
از حسد میرد چو بیند برگ او	بلک این شادی کند از مرگ او
متحد جانهای شیران خداست	جان گرگان و سگان هر یک جداست
کان یکی جان صد بود نسبت به جسم	جمع گفتم جانهاشان من به اسم
صد بود نسبت بصحن خانه‌ها	هم‌چو آن یک نور خورشید سما
چونک برگیری تو دیوار از میان	لیک یک باشد همه انوارشان
مؤمنان مانند نفس واحده	چون نماند خانه‌ها را قاعده
زانک نبود مثل این باشد مثال	فرق و اشکالات آید زین مقال
تا به شخص آدمی‌زاد دلیر	فرقها بی‌حد بود از شخص شیر
اتحاد از روی جانبازی نگر	لیک در وقت مثال ای خوش‌نظر
نیست مثل شیر در جملهٔ حدود	کان دلیر آخر مثال شیر بود
تا که مثلی وا نمایم من ترا	متحد نقشی ندارد این سرا
تا ز حیرانی خرد را وا خرم	هم مثال ناقصی دست آورم
تا به نور آن ز ظلمت می‌رهند	شب بهر خانه چراغی می‌نهند
هست محتاج فتیل و این و آن	آن چراغ این تن بود نورش چو جان
جملگی بر خواب و خور دارد اساس	آن چراغ شش فتیلهٔ این حواس
با خور و با خواب نزید نیز هم	بی‌خور و بی‌خواب نزید نیم دم
با فتیل و روغن او هم بی‌وفا	بی‌فتیل و روغنش نبود بقا
چون زید که روز روشن مرگ اوست	زانک نور علتی‌اش مرگ‌جوست
زانک پیش نور روز حشر لاست	جمله حسهای بشر هم بی‌بقاست
نیست کلی فانی و لا چون گیا	نور حس و جان بابایان ما
جمله محوند از شعاع آفتاب	لیک مانند ستاره و ماهتاب
محو گردد چون در آید مار الیک	آنچنان که سوز و درد زخم کیک
تا در آب از زخم زنبوران برست	آنچنان که عور اندر آب جست
چون بر آرد سر ندارندش معاف	می‌کند زنبور بر بالا طواف
هست یاد آن فلانه وان فلان	آب ذکر حق و زنبور این زمان
تا رهی از فکر و وسواس کهن	دم بخور در آب ذکر و صبر کن
خود بگیری جملگی سر تا به پا	بعد از آن تو طبع آن آب صفا
می‌گریزد از تو هم گیرد حذر	آنچنان که از آب آن زنبور شر
که بسر هم‌طبع آبی خواجه‌تاش	بعد از آن خواهی تو دور از آب باش
لا نیند و در صفات آغشته‌اند	بس کسانی کز جهان بگذشته‌اند
هم‌چو اختر پیش آن خور بی‌نشان	در صفات حق صفات جمله‌شان
خوان جمیع هم لدینا محضرون	گر ز قرآن نقل خواهی ای حرون
تا بقای روحها دانی یقین	محضرون معدوم نبود نیک بین
روح واصل در بقا پاک از حجاب	روح محجوب از بقا بس در عذاب
گفتمت هان تا نجویی اتحاد	زین چراغ حس حیوان المراد
زود با ارواح قدس سالکان	روح خود را متصل کن ای فلان
پس جدا اند و یگانه نیستند	صد چراغت ار مرند ار بیستند
جنگ کس نشنید اندر انبیا	زان همه جنگند این اصحاب ما
نور حس ما چراغ و شمع و دود	زانک نور انبیا خورشید بود
یک بود پژمرده دیگر با فروز	یک بمیرد یک بماند تا به روز
هم بمیرد او بهر نیک و بذی	جان حیوانی بود حی از غذا
خانهٔ همسایه مظلم کی شود	گر بمیرد این چراغ و طی شود
پس چراغ حس هر خانه جداست	نور آن خانه چو بی این هم به پاست
نه مثال جان ربانی بود	این مثال جان حیوانی بود
در سر هر روزنی نوری فتاد	باز از هندوی شب چون ماه زاد
که نماند نور این بی آن دگر	نور آن صد خانه را تو یک شمر
هست در هر خانه نور او قنق	تا بود خورشید تابان بر افق
نور جمله خانه‌ها زایل شود	باز چون خورشید جان آفل شود
مر ترا هادی عدو را ره‌زنی	این مثال نور آمد مثل نی
پرده‌های گنده را بر بافد او	بر مثال عنکبوت آن زشت‌خو
دیدهٔ ادراک خود را کور کرد	از لعاب خویش پردهٔ نور کرد
ور بگیرد پاش بستاند لگد	گردن اسپ ار بگیرد بر خورد
عقل و دین را پیشوا کن والسلام	کم نشین بر اسپ توسن بی‌لگام
کاندرین ره صبر و شق انفسست	اندرین آهنگ منگر سست و پست
پاک چون کعبه همایون چون منی	چون سلیمان کرد آغاز بنا
نی فسرده چون بناهای دگر	در بنااش دیده می‌شد کر و فر
فاش سیروا بی‌همی گفت از نخست	در بنا هر سنگ کز که می‌سکست
نور ز آهک پاره‌ها تابان شده	هم‌چو از آب و گل آدم‌کده
وان در و دیوارها زنده شده	سنگ بی‌حمال آینده شده
نیست چون دیوارها بی‌جان و زشت	حق همی‌گوید که دیوار بهشت
زنده باشد خانه چون شاهنشهیست	چون در و دیوار تن با آگهیست
با بهشتی در حدیث و در مقال	هم درخت و میوه هم آب زلال
بلک از اعمال و نیت بسته‌اند	زانک جنت را نه ز آلت بسته‌اند
وان بنا از طاعت زنده شدست	این بنا ز آب و گل مرده بدست
وان به اصل خود که علمست و عمل	این به اصل خویش ماند پرخلل
با بهشتی در سؤال و در جواب	هم سریر و قصر و هم تاج و ثیاب
خانه بی‌مکناس روبیده شود	فرش بی‌فراش پیچیده شود
بی‌کناس از توبه‌ای روبیده شد	خانهٔ دل بین ز غم ژولیده شد
حلقه و در مطرب و قوال شد	تخت او سیار بی‌حمال شد
در زبانم چون نمی‌آید چه سود	هست در دل زندگی دارالخلود
مسجد اندر بهر ارشاد عباد	چون سلیمان در شدی هر بامداد
گه به فعل اعنی رکوعی یا نماز	پند دادی گه بگفت و لحن و ساز
که رسد در جان هر باگوش و کر	پند فعلی خلق را جذاب‌تر
در حشم تاثیر آن محکم بود	اندر آن وهم امیری کم بود
چون خلافت یافت بشتابید تفت	قصهٔ عثمان که بر منبر برفت
رفت بوبکر و دوم پایه نشست	منبر مهتر که سه‌پایه بدست
از برای حرمت اسلام و کیش	بر سوم پایه عمر در دور خویش
بر شد و بنشست آن محمودبخت	دور عثمان آمد او بالای تخت
که آن دو ننشستند بر جای رسول	پس سؤالش کرد شخصی بوالفضول
چون برتبت تو ازیشان کمتری	پس تو چون جستی ازیشان برتری
وهم آید که مثال عمرم	گفت اگر پایهٔ سوم را بسپرم
گویی بوبکرست و این هم مثل او	بر دوم پایه شوم من جای‌جو
وهم مثلی نیست با آن شه مرا	هست این بالا مقام مصطفی
تا به قرب عصر لب‌خاموش بود	بعد از آن بر جای خطبه آن ودود
یا برون آید ز مسجد آن زمان	زهره نه کس را که گوید هین بخوان
پر شده نور خدا آن صحن و بام	هیبتی بنشسته بد بر خاص و عام
کور زان خورشید هم گرم آمدی	هر که بینا ناظر نورش بدی
که بر آمد آفتابی بی‌فتور	پس ز گرمی فهم کردی چشم کور
تا ببیند عین هر بشنیده را	لیک این گرمی گشاید دیده را
زان تبش دل را گشادی فسحتی	گرمیش را ضجرتی و حالتی
از فرح گوید که من بینا شدم	کور چون شد گرم از نور قدم
پاره‌ای راهست تا بینا شدن	سخت خوش مستی ولی ای بوالحسن
صد چنین والله اعلم بالصواب	این نصیب کور باشد ز آفتاب
شرح او کی کار بوسینا بود	وآنک او آن نور را بینا بود
که بجنباند به کف پردهٔ عیان	ور شود صد تو که باشد این زبان
تیغ اللهی کند دستش جدا	وای بر وی گر بساید پرده را
آن سری کز جهل سرها می‌کند	دست چه بود خود سرش را بر کند
ورنه خود دستش کجا و آن کجا	این به تقدیر سخن گفتم ترا
این به تقدیر آمدست ار او بدی	خاله را خایه بدی خالو شدی
صد هزاران ساله گویم اندکست	از زبان تا چشم کو پاک از شکست
حق چو خواهد می‌رسد در یک زمان	هین مشو نومید نور از آسمان
می‌رساند قدرتش در هر زمان	صد اثر در کانها از اختران
اختر حق در صفاتش راسخست	اختر گردون ظلم را ناسخست
در اثر نزدیک آمد با زمین	چرخ پانصد ساله راه ای مستعین
دم بدم خاصیتش آرد عمل	سه هزاران سال و پانصد تا زحل
طول سایه چیست پیش آفتاب	در همش آرد چو سایه در ایاب
سوی اخترهای گردون می‌رسد	وز نفوس پاک اختروش مدد
باطن ما گشته قوام سما	ظاهر آن اختران قوام ما
پس به معنی عالم اکبر توی	پس به صورت عالم اصغر توی
باطنا بهر ثمر شد شاخ هست	ظاهر آن شاخ اصل میوه است
کی نشاندی باغبان بیخ شجر	گر نبودی میل و اومید ثمر
گر به صورت از شجر بودش ولاد	پس به معنی آن شجر از میوه زاد
خلف من باشند در زیر لوا	مصطفی زین گفت که آدم و انبیا
رمز نحن اخرون السابقون	بهر این فرموده است آن ذو فنون
من به معنی جد جد افتاده‌ام	گر بصورت من ز آدم زاده‌ام
وز پی من رفت بر هفتم فلک	کز برای من بدش سجدهٔ ملک
پس ز میوه زاد در معنی شجر	پس ز من زایید در معنی پدر
خاصه فکری کو بود وصف ازل	اول فکر آخر آمد در عمل
می‌رود می‌آید ایدر کاروان	حاصل اندر یک زمان از آسمان
کی مفازه زفت آید با مفاز	نیست بر این کاروان این ره دراز
جسم طبع دل بگیرد ز امتنان	دل به کعبه می‌رود در هر زمان
چه دراز و کوته آنجا که خداست	این دراز و کوتهی مر جسم راست
رفتنش بی‌فرسخ و بی‌میل کرد	چون خدا مر جسم را تبدیل کرد
عاشقانه ای فتی خل الکلام	صد امیدست این زمان بردار گام
در سفینه خفته‌ای ره می‌کنی	گرچه پلهٔ چشم بر هم می‌زنی
هم‌چو کشتی‌ام به طوفان زمن	بهر این فرمود پیغامبر که من
هر که دست اندر زند یابد فتوح	ما و اصحابم چو آن کشتی نوح
روز و شب سیاری و در کشتیی	چونک با شیخی تو دور از زشتیی
کشتی اندر خفته‌ای ره می‌روی	در پناه جان جان‌بخشی توی
تکیه کم کن بر فن و بر کام خویش	مسکل از پیغامبر ایام خویش
خویش‌بین و در ضلالی و ذلیل	گرچه شیری چون روی ره بی‌دلیل
تا ببینی عون و لشکرهای شیخ	هین مپر الا که با پرهای شیخ
آتش قهرش دمی حمال تست	یک زمانی موج لطفش بال تست
اتحاد هر دو بین اندر اثر	قهر او را ضد لطفش کم شمر
یک زمان پر باد و گبزت می‌کند	یک زمان چون خاک سبزت می‌کند
تا برو روید گل و نسرین شاد	جسم عارف را دهد وصف جماد
جز به مغز پاک ندهد خلد بو	لیک او بیند نبیند غیر او
تا که ریحان یابد از گلزار یار	مغز را خالی کن از انکار یار
چون محمد بوی رحمن از یمن	تا بیابی بوی خلد از یار من
چون براقت بر کشاند نیستی	در صف معراجیان گر بیستی
بلک چون معراج کلکی تا شکر	نه چو معراج زمینی تا قمر
بل چو معراج جنینی تا نهی	نه چو معراج بخاری تا سما
سوی هستی آردت گر نیستی	خوش براقی گشت خنگ نیستی
تا جهان حس را پس می‌کند	کوه و دریاها سمش مس می‌کند
چون سوی معشوق جان جان روان	پا بکش در کشتی و می‌رو روان
آن چنانک تاخت جانها از عدم	دست نه و پای نه رو تا قدم
گر نبودی سمع سامع را نعاس	بردریدی در سخن پردهٔ قیاس
از جهان او جهانا شرم دار	ای فلک بر گفت او گوهر ببار
جامدت بیننده و گویا شود	گر بباری گوهرت صد تا شود
چونک هر سرمایهٔ تو صد شود	پس نثاری کرده باشی بهر خود
بار آنها جمله خشت زر بدست	هدیهٔ بلقیس چل استر بدست
فرش آن را جمله زر پخته دید	چون به صحرای سلیمانی رسید
تا که زر را در نظر آبی نماند	بر سر زر تا چهل منزل براند
سوی مخزن ما چه بیگار اندریم	بارها گفتند زر را وا بریم
زر به هدیه بردن آنجا ابلهیست	عرصه‌ای کش خاک زر ده دهیست
عقل آنجا کمترست از خاک راه	ای ببرده عقل هدیه تا اله
شرمساریشان همی واپس کشید	چون کساد هدیه آنجا شد پدید
چیست بر ما بنده فرمانیم ما	باز گفتند ار کساد و ار روا
امر فرمان‌ده به جا آوردنیست	گر زر و گر خاک ما را بردنیست
هم به فرمان تحفه را باز آورید	گر بفرمایند که واپس برید
کز شما من کی طلب کردم ثرید	خنده‌ش آمد چون سلیمان آن بدید
بلک گفتم لایق هدیه شوید	من نمی‌گویم مرا هدیه دهید
که بشر آن را نیارد نیز خواست	که مرا از غیب نادر هدیه‌هاست
رو باو آرید کو اختر کند	می‌پرستید اختری کو زر کند
خوار کرده جان عالی‌نرخ را	می‌پرستید آفتاب چرخ را
ابلهی باشد که گوییم او خداست	آفتاب از امر حق طباخ ماست
آن سیاهی زو تو چون بیرون کنی	آفتابت گر بگیرد چون کنی
که سیاهی را ببر وا ده شعاع	نه به درگاه خدا آری صداع
تا بنالی یا امان خواهی ازو	گر کشندت نیم‌شب خورشید کو
وان زمان معبود تو غایب بود	حادثات اغلب به شب واقع شود
وا رهی از اختران محرم شوی	سوی حق گر راستانه خم شوی
تا ببینی آفتابی نیم‌شب	چون شوی محرم گشایم با تو لب
در طلوعش روز و شب را فرق نه	جز روان پاک او را شرق نه
شب نماند شب چو او بارق شود	روز آن باشد که او شارق شود
هم‌چنانست آفتاب اندر لباب	چون نماید ذره پیش آفتاب
دیده پیشش کند و حیران می‌شود	آفتابی را که رخشان می‌شود
پیش نور بی حد موفور عرش	هم‌چو ذره بینیش در نور عرش
دیده را قوت شده از کردگار	خوار و مسکین بینی او را بی‌قرار
بر دخان افتاد گشت آن اختری	کیمیایی که ازو یک ماثری
بر ظلامی زد به گردش آفتاب	نادر اکسیری که از وی نیم تاب
بست چندین خاصیت را بر زحل	بوالعجب میناگری کز یک عمل
هم برین مقیاس ای طالب بدان	باقی اخترها و گوهرهای جان
دیدهٔ ربانیی جو و بیاب	دیدهٔ حسی زبون آفتاب
شعشعات آفتاب با شرر	تا زبون گردد به پیش آن نظر
نار پیش نور بس تاری بود	که آن نظر نوری و این ناری بود
شصت سال از شب ندیدم من شبی	گفت عبدالله شیخ مغربی
نه به روز و نه به شب نه ز اعتلال	من ندیدم ظلمتی در شصت سال
شب همی‌رفتیم در دنبال او	صوفیان گفتند صدق قال او
او چو ماه بدر ما را پیش‌رو	در بیابانهای پر از خار و گو
هین گو آمد میل کن در سوی چپ	روی پس ناکرده می‌گفتی به شب
میل کن زیرا که خاری پیش پاست	باز گفتی بعد یک دم سوی راست
گشته و پایش چو پاهای عروس	روز گشتی پاش را ما پای‌بوس
نه از خراش خار و آسیب حجر	نه ز خاک و نه ز گل بر وی اثر
کرده مغرب را چو مشرق نورزای	مغربی را مشرقی کرده خدای
روز خاص و عام را او حارس است	نور این شمس شموسی فارس است
که هزاران آفتاب آرد پدید	چون نباشد حارس آن نور مجید
در میان اژدها و کزدمان	تو به نور او همی رو در امان
می‌کند هر ره‌زنی را چاک‌چاک	پیش پیشت می‌رود آن نور پاک
نور یسعی بین ایدیهم بخوان	یوم لا یخزی النبی راست دان
از خدا اینجا بخواهید آزمون	گرچه گردد در قیامت آن فزون
نور جان والله اعلم بالبلاغ	کو ببخشد هم به میغ و هم به ماغ
زر شما را دل به من آرید دل	باز گردید ای رسولان خجل
کوری تن فرج استر را دهید	این زر من بر سر آن زر نهید
زر عاشق روی زرد اصفرست	فرج استر لایق حلقهٔ زرست
کز نظرانداز خورشیدست کان	که نظرگاه خداوندست آن
کو نظرگاه خداوند لباب	کو نظرگاه شعاع آفتاب
گرچه اکنون هم گرفتار منید	از گرفت من ز جان اسپر کنید
پر گشاده بستهٔ دامست او	مرغ فتنه دانه بر بامست او
ناگرفته مر ورا بگرفته دان	چون به دانه داد او دل را به جان
آن گره دان کو به پا برمی‌زند	آن نظرها که به دانه می‌کند
من همی دزدم ز تو صبر و مقر	دانه گوید گر تو می‌دزدی نظر
پس بدانی کز تو من غافل نیم	چون کشیدت آن نظر اندر پیم
تا خرد ابلوج قند خاص زفت	پیش عطاری یکی گل‌خوار رفت
موضع سنگ ترازو بود گل	پس بر عطار طرار دودل
گر ترا میل شکر بخریدنست	گفت گل سنگ ترازوی منست
سنگ میزان هر چه خواهی باش گو	گفت هستم در مهمی قندجو
سنگ چه بود گل نکوتر از زرست	گفت با خود پیش آنک گل‌خورست
نو عروسی یافتم بس خوب‌فر	هم‌چو آن دلاله که گفت ای پسر
که آن ستیره دختر حلواگرست	سخت زیبا لیک هم یک چیز هست
دختر او چرب و شیرین‌تر بود	گفت بهتر این چنین خود گر بود
این به و به گل مرا میوهٔ دلست	گر نداری سنگ و سنگت از گلست
او به جای سنگ آن گل را نهاد	اندر آن کفهٔ ترازو ز اعتداد
هم به قدر آن شکر را می‌شکست	پس برای کفهٔ دیگر به دست
مشتری را منتظر آنجا نشاند	چون نبودش تیشه‌ای او دیر ماند
گل ازو پوشیده دزدیدن گرفت	رویش آن سو بود گل‌خور ناشکفت
چشم او بر من فتد از امتحان	ترس ترسان که نباید ناگهان
که فزون‌تر دزد هین ای روی‌زرد	دید عطار آن و خود مشغول کرد
رو که هم از پهلوی خود می‌خوری	گر بدزدی وز گل من می‌بری
من همی‌ترسم که تو کمتر خوری	تو همی ترسی ز من لیک از خری
که شکر افزون کشی تو از نیم	گرچه مشغولم چنان احمق نیم
پس بدانی احمق و غافل کی بود	چون ببینی مر شکر را ز آزمود
دانه هم از دور راهش می‌زند	مرغ زان دانه نظر خوش می‌کند
نه کباب از پهلوی خود می‌خوری	کز زنای چشم حظی می‌بری
عشقت افزون می‌شود صبر تو کم	این نظر از دور چون تیرست و سم
ملک عقبی دام مرغان شریف	مال دنیا دام مرغان ضعیف
در شکار آرند مرغان شگرف	تا بدین ملکی که او دامست ژرف
بلک من برهانم از هر هلکتان	من سلیمان می‌نخواهم ملکتان
مالک ملک آنک بجهید او ز هلک	کین زمان هستید خود مملوک ملک
نام خود کردی امیر این جهان	بازگونه ای اسیر این جهان
چند گویی خویش را خواجهٔ جهان	ای تو بندهٔ این جهان محبوس جان
رد من بهتر شما را از قبول	ای رسولان می‌فرستمتان رسول
باز گویید از بیابان ذهب	پیش بلقیس آنچ دیدیت از عجب
ما زر از زرآفرین آورده‌ایم	تا بداند که به زر طامع نه‌ایم
سر به سر زر گردد و در ثمین	آنک گر خواهد همه خاک زمین
روز محشر این زمین را نقره گین	حق برای آن کند ای زرگزین
خاکیان را سر به سر زرین کنیم	فارغیم از زر که ما بس پر فنیم
ما شما را کیمیاگر می‌کنیم	از شما کی کدیهٔ زر می‌کنیم
که برون آب و گل بس ملکهاست	ترک آن گیرید گر ملک سباست
صدر پنداری و بر در مانده‌ای	تخته‌بندست آن که تختش خوانده‌ای
پادشاهی چون کنی بر نیک و بد	پادشاهی نیستت بر ریش خود
شرم دار از ریش خود ای کژ امید	بی‌مراد تو شود ریشت سپید
بی‌جهان خاک صد ملکش دهد	مالک الملک است هر کش سر نهد
خوشتر آید از دو صد دولت ترا	لیک ذوق سجده‌ای پیش خدا
ملک آن سجده مسلم کن مرا	پس بنالی که نخواهم ملکها
بو نبردند از شراب بندگی	پادشاهان جهان از بدرگی
ملک را برهم زدندی بی‌درنگ	ورنه ادهم‌وار سرگردان و دنگ
مهرشان بنهاد بر چشم و دهان	لیک حق بهر ثبات این جهان
که ستانیم از جهانداران خراج	تا شود شیرین بریشان تخت و تاج
آخر آن از تو بماند مردریگ	از خراج ار جمع آری زر چو ریگ
زر بده سرمه ستان بهر نظر	همره جانت نگردد ملک و زر
یوسفانه آن رسن آری به چنگ	تا ببینی کین جهان چاهیست تنگ
جان که یا بشرای هذا لی غلام	تا بگوید چون ز چاه آیی به بام
کمترین آنک نماید سنگ زر	هست در چاه انعکاسات نظر
می‌نماید آن خزفها زر و مال	وقت بازی کودکان را ز اختلال
تا که شد کانها بر ایشان نژند	عارفانش کیمیاگر گشته‌اند
خضریان را من بدیدم خواب در	آن یکی درویش گفت اندر سمر
از کجا نوشم که نبود آن وبال	گفتم ایشان را که روزی حلال
میوه‌ها زان بیشه می‌افشاندند	مر مرا سوی کهستان راندند
در دهان تو به همتهای ما	که خدا شیرین بکرد آن میوه را
بی صداع و نقل و بالا و نشیب	هین بخور پاک و حلال و بی‌حساب
ذوق گفت من خردها می‌ربود	پس مرا زان رزق نطقی رو نمود
بخششی ده از همه خلقان نهان	گفتم این فتنه‌ست ای رب جهان
چون انار از ذوق می‌بشکافتم	شد سخن از من دل خوش یافتم
غیر این شادی که دارم در سرشت	گفتم ار چیزی نباشد در بهشت
زین نپردازم به حور و نیشکر	هیچ نعمت آرزو ناید دگر
دوخته در آستین جبه‌ام	مانده بود از کسب یک دو حبه‌ام
خسته و مانده ز بیشه در رسید	آن یکی درویش هیزم می‌کشید
زین سپس از بهر رزقم نیست غم	پس بگفتم من ز روزی فارغم
رزق خاصی جسم را آمد به دست	میوهٔ مکروه بر من خوش شدست
حبه‌ای چندست این بدهم بدو	چونک من فارغ شدستم از گلو
تا دو سه روزک شود از قوت خوش	بدهم این زر را بدین تکلیف‌کش
زانک سمعش داشت نور از شمع هو	خود ضمیرم را همی‌دانست او
چون چراغی در درون شیشه‌ای	بود پیشش سر هر اندیشه‌ای
بود بر مضمون دلها او امیر	هیچ پنهان می‌نشد از وی ضمیر
در جواب فکرتم آن بوالعجب	پس همی منگید با خود زیر لب
کیف تلقی الرزق ان لم یرزقوک	که چنین اندیشی از بهر ملوک
بر دلم می‌زد عتابش نیک نیک	من نمی‌کردم سخن را فهم لیک
تنگ هیزم را ز خود بنهاد زیر	سوی من آمد به هیبت هم‌چو شیر
لرزه بر هر هفت عضو من فتاد	پرتو حالی که او هیزم نهاد
که مبارک‌دعوت و فرخ‌پی‌اند	گفت یا رب گر ترا خاصان هی‌اند
این زمان این تنگ هیزم زر شود	لطف تو خواهم که میناگر شود
هم‌چو آتش بر زمین می‌تافت خوش	در زمان دیدم که زر شد هیزمش
چونک با خویش آمدم من از وله	من در آن بی‌خود شدم تا دیرگه
بس غیورند و گریزان ز اشتهار	بعد از آن گفت ای خداگر آن کبار
بی‌توقف هم بر آن حالی که بود	باز این را بند هیزم ساز زود
مست شد در کار او عقل و نظر	در زمان هیزم شد آن اغصان زر
سوی شهر از پیش من او تیز و تفت	بعد از آن برداشت هیزم را و رفت
پرسم از وی مشکلات و بشنوم	خواستم تا در پی آن شه روم
پیش خاصان ره نباشد عامه را	بسته کرد آن هیبت او مر مرا
کان بود از رحمت و از جذبشان	ور کسی را ره شود گو سر فشان
چون بیابی صحبت صدیق را	پس غنیمت دار آن توفیق را
سهل و آسان در فتد آن دم ز راه	نه چو آن ابله که یابد قرب شاه
پس بگوید ران گاوست این مگر	چون ز قربانی دهندش بیشتر
ران گاوت می‌نماید از خری	نیست این از ران گاو ای مفتری
بخشش محضست این از رحمتی	بذل شاهانه‌ست این بی رشوتی
جذب خیل و لشکر بلقیس کرد	هم‌چنان که شه سلیمان در نبرد
که برآمد موجها از بحر جود	که بیایید ای عزیزان زود زود
جوش موجش هر زمانی صد گهر	سوی ساحل می‌فشاند بی‌خطر
کین زمان رضوان در جنت گشاد	الصلا گفتیم ای اهل رشاد
سوی بلقیس و بدین دین بگروید	پس سلیمان گفت ای پیکان روید
زود که ان الله یدعوا بالسلام	پس بگوییدش بیا اینجا تمام
که فتوحست این زمان و فتح باب	هین بیا ای طالب دولت شتاب
تا طلب یابی ازین یار وفا	ای که تو طالب نه‌ای تو هم بیا
تا بیابی هم‌چو او ملک خلود	ملک برهم زن تو ادهم‌وار زود
حارسان بر بام اندر دار و گیر	خفته بود آن شه شبانه بر سریر
که کند زان دفع دزدان و رنود	قصد شه از حارسان آن هم نبود
فارغست از واقعه آمن دلست	او همی دانست که آن کو عادلست
نه به شب چوبک‌زنان بر بامها	عدل باشد پاسبان گامها
هم‌چو مشتاقان خیال آن خطاب	لیک بد مقصودش از بانگ رباب
چیزکی ماند بدان ناقور کل	نالهٔ سرنا و تهدید دهل
از دوار چرخ بگرفتیم ما	پس حکیمان گفته‌اند این لحنها
می‌سرایندش به طنبور و به حلق	بانگ گردشهای چرخست این که خلق
نغز گردانید هر آواز زشت	مؤمنان گویند که آثار بهشت
در بهشت آن لحنها بشنوده‌ایم	ما همه اجزای آدم بوده‌ایم
یادمان آمد از آنها چیزکی	گرچه بر ما ریخت آب و گل شکی
کی دهند این زیر و آن بم آن طرب	لیک چون آمیخت با خاک کرب
گشت ز آمیزش مزاجش تلخ و تیز	آب چون آمیخت با بول و کمیز
بول گیرش آتشی را می‌کشد	چیزکی از آب هستش در جسد
که آتش غم را به طبع خود نشاند	گر نجس شد آب این طبعش بماند
که درو باشد خیال اجتماع	پس غدای عاشقان آمد سماع
بلک صورت گردد از بانگ و صفیر	قوتی گیرد خیالات ضمیر
آن چنان که آتش آن جوزریز	آتش عشق از نواها گشت تیز
بر درخت جوز جوزی می‌فشاند	در نغولی بود آب آن تشنه راند
بانگ می‌آمد همی دید او حباب	می‌فتاد از جوزبن جوز اندر آب
جوزها خود تشنگی آرد ترا	عاقلی گفتش که بگذار ای فتی
آب در پستیست از تو دور در	بیشتر در آب می‌افتد ثمر
آب جویش برده باشد تا به دور	تا تو از بالا فرو آیی به زور
تیزتر بنگر برین ظاهر مه‌ایست	گفت قصدم زین فشاندن جوز نیست
هم ببینم بر سر آب این حباب	قصد من آنست که آید بانگ آب
گرد پای حوض گشتن جاودان	تشنه را خود شغل چه بود در جهان
هم‌چو حاجی طایف کعبهٔ صواب	گرد جو و گرد آب و بانگ آب
ای ضیاء الحق حسام‌الدین توی	هم‌چنان مقصود من زین مثنوی
جمله آن تست کردستی قبول	مثنوی اندر فروع و در اصول
چون قبول آرند نبود بیش رد	در قبول آرند شاهان نیک و بد
چون گشادش داده‌ای بگشا گره	چون نهالی کاشتی آبش بده
قصدم از انشایش آواز توست	قصدم از الفاظ او راز توست
عاشق از معشوق حاشا که جداست	پیش من آوازت آواز خداست
هست رب‌الناس را با جان ناس	اتصالی بی‌تکیف بی‌قیاس
ناس غیر جان جان‌اشناس نی	لیک گفتم ناس من نسناس نی
تو سر مردم ندیدستی دمی	ناس مردم باشد و کو مردمی
لیک جسمی در تجزی مانده‌ای	ما رمیت اذ رمیت خوانده‌ای
ترک کن بهر سلیمان نبی	ملک جسمت را چو بلقیس ای غبی
بلک از وسواس آن اندیشه کیش	می‌کنم لا حول نه از گفت خویش
در دل از وسواس و انکارات ظن	کو خیالی می‌کند در گفت من
چون ترا در دل بضدم گفتنیست	می‌کنم لا حول یعنی چاره نیست
من خمش کردم تو آن خود بگو	چونک گفت من گرفتت در گلو
ناگهان از مقعدش بادی بجست	آن یکی نایی خوش نی می‌زدست
گر تو بهتر می‌زنی بستان بزن	نای را بر کون نهاد او که ز من
نیست الا حمل از هر بی‌ادب	ای مسلمان خود ادب اندر طلب
که فلان کس راست طبع و خوی بد	هر که را بینی شکایت می‌کند
که مر آن بدخوی را او بدگو است	این شکایت‌گر بدان که بدخو است
باشد از بدخو و بدطبعان حمول	زانک خوش‌خو آن بود کو در خمول
نه پی خشم و ممارات و هواست	لیک در شیخ آن گله ز آمر خداست
چون شکایت کردن پیغامبران	آن شکایت نیست هست اصلاح جان
ورنه حمالست بد را حلمشان	ناحمولی انبیا از امر دان
ناحمولی گر بود هست ایزدی	طبع را کشتند در حمل بدی
حلم حق شو با همه مرغان بساز	ای سلیمان در میان زاغ و باز
که اهد قومی انهم لا یعلمون	ای دو صد بلقیس حلمت را زبون
لشکرت خصمت شود مرتد شود	هین بیا بلقیس ورنه بد شود
جان تو با تو به جان خصمی کند	پرده‌دار تو درت را بر کند
لشکر حق‌اند گاه امتحان	جمله ذرات زمین و آسمان
آب را دیدی که در طوفان چه کرد	باد را دیدی که با عادان چه کرد
وآنچ با قارون نمودست این زمین	آنچ بر فرعون زد آن بحر کین
وآنچ پشه کلهٔ نمرود خورد	وآنچ آن بابیل با آن پیل کرد
گشت شصد پاره و لشکر شکست	وآنک سنگ انداخت داودی بدست
تا که در آب سیه خوردند غوط	سنگ می‌بارید بر اعدای لوط
عاقلانه یاری پیغامبران	گر بگویم از جمادات جهان
گر کشد عاجز شود از بار پر	مثنوی چندان شود که چل شتر
لشکر حق می‌شود سر می‌نهد	دست بر کافر گواهی می‌دهد
در میان لشکر اویی بترس	ای نموده ضد حق در فعل درس
مر ترا اکنون مطیع‌اند از نفاق	جزو جزوت لشکر از در وفاق
درد چشم از تو بر آرد صد دمار	گر بگوید چشم را کو را فشار
پس ببینی تو ز دندان گوشمال	ور به دندان گوید او بنما وبال
تا ببینی لشکر تن را عمل	باز کن طب را بخوان باب العلل
دشمنی با جان جان آسان کیست	چونک جان جان هر چیزی ویست
کز میان جان کنندم صفدری	خود رها کن لشکر دیو و پری
چون مرا یابی همه ملک آن تست	ملک را بگذار بلقیس از نخست
که تو بی من نقش گرمابه بدی	خود بدانی چون بر من آمدی
صورتست از جان خود بی چاشنیست	نقش اگر خود نقش سلطان یا غنیست
باز کرده بیهده چشم و دهان	زینت او از برای دیگران
دیگران را تو ز خود نشناخته	ای تو در بیگار خود را باخته
که منم این والله آن تو نیستی	تو به هر صورت که آیی بیستی
در غم و اندیشه مانی تا به حلق	یک زمان تنها بمانی تو ز خلق
که خوش و زیبا و سرمست خودی	این تو کی باشی که تو آن اوحدی
صدر خویشی فرش خویشی بام خویش	مرغ خویشی صید خویشی دام خویش
آن عرض باشد که فرع او شدست	جوهر آن باشد که قایم با خودست
جمله ذریات را در خود ببین	گر تو آدم‌زاده‌ای چون او نشین
چیست اندر خانه کاندر شهر نیست	چیست اندر خم که اندر نهر نیست
این جهان حجره‌ست و دل شهر عجاب	این جهان خمست و دل چون جوی آب
چون اجل شهوت‌کشم نه شهوتی	هین بیا که من رسولم دعوتی
نه اسیر شهوت روی بتم	ور بود شهوت امیر شهوتم
چون خلیل حق و جمله انبیا	بت‌شکن بودست اصل اصل ما
بت سجود آرد نه ما در معبده	گر در آییم ای رهی در بتکده
زین شدن تا آن شدن فرقیست زفت	احمد و بوجهل در بتخانه رفت
آن در آید سر نهد چون امتان	این در آید سر نهند او را بتان
انبیا و کافران را لانه‌ایست	این جهان شهوتی بتخانه‌ایست
زر نسوزد زانک نقد کان بود	لیک شهوت بندهٔ پاکان بود
اندرین بوته درند این دو نفر	کافران قلب‌اند و پاکان هم‌چو زر
زر در آمد شد زری او عیان	قلب چون آمد سیه شد در زمان
در رخ آتش همی خندد رگش	دست و پا انداخت زر در بوته خوش
ما چو دریا زیر این که در نهان	جسم ما روپوش ما شد در جهان
کین نظر کردست ابلیس لعین	شاه دین را منگر ای نادان بطین
با کف گل تو بگو آخر مرا	کی توان اندود این خورشید را
بر سر نور او برآید بر سرش	گر بریزی خاک و صد خاکسترش
طین کی باشد کو بپوشد آفتاب	که کی باشد کو بپوشد روی آب
دود ازین ملک دو سه روزه بر آر	خیز بلقیسا چو ادهم شاه‌وار
طقطقی و های و هویی شب ز بام	بر سر تختی شنید آن نیک‌نام
گفت با خود این چنین زهره کرا	گامهای تند بر بام سرا
این نباشد آدمی مانا پریست	بانگ زد بر روزن قصر او که کیست
ما همی گردیم شب بهر طلب	سر فرو کردند قومی بوالعجب
گفت اشتر بام بر کی جست هان	هین چه می‌جویید گفتند اشتران
چون همی جویی ملاقات اله	پس بگفتندش که تو بر تخت جاه
چون پری از آدمی شد ناپدید	خود همان بد دیگر او را کس ندید
خلق کی بینند غیر ریش و دلق	معنی‌اش پنهان و او در پیش خلق
هم‌چو عنقا در جهان مشهور شد	چون ز چشم خویش و خلقان دور شد
جملهٔ عالم ازو لافند لاف	جان هر مرغی که آمد سوی قاف
غلغلی افتاد در بلقیس و خلق	چون رسید اندر سبا این نور شرق
مردگان از گور تن سر بر زدند	روحهای مرده جمله پر زدند
نک ندایی می‌رسد از آسمان	یک دگر را مژده می‌دادند هان
شاخ و برگ دل همی گردند سبز	زان ندا دینها همی‌گردند گبز
مردگان را وا رهانید از قبور	از سلیمان آن نفس چون نفخ صور
این گذشت الله اعلم بالیقین	مر ترا بادا سعادت بعد ازین
چون صبا آمد به سوی لاله‌زار	قصه گویم از سبا مشتاق‌وار
عادت الاولاد صوب اصلها	لاقت الاشباح یوم وصلها
مثل جود حوله لوم السقم	امة العشق الخفی فی الامم
عزة الاشباح من ارواحها	ذلة الارواح من اشباحها
انتم الباقون و البقیالکم	ایها العشاق السقیا لکم
ذاک ریح یوسف فاستنشقوا	ایها السالون قوموا واعشقوا
بانگ هر مرغی که آید می‌سرا	منطق‌الطیر سلیمانی بیا
لحن هر مرغی بدادستت سبق	چون به مرغانت فرستادست حق
مرغ پر اشکسته را از صبر گو	مرغ جبری را زبان جبر گو
مرغ عنقا را بخوان اوصاف قاف	مرغ صابر را تو خوش دار و معاف
باز را از حلم گو و احتراز	مر کبوتر را حذر فرما ز باز
می‌کنش با نور جفت و آشنا	وان خفاشی را که ماند او بی‌نوا
مر خروسان را نما اشراط صبح	کبک جنگی را بیاموزان تو صلح
ره نما والله اعلم بالصواب	هم‌چنان می‌رو ز هدهد تا عقاب
یک صفیری کرد بست آن جمله را	چون سلیمان سوی مرغان سبا
یا چو ماهی گنگ بود از اصل کر	جز مگر مرغی که بد بی‌جان و پر
پیش وحی کبریا سمعش دهد	نی غلط گفتم که کر گر سر نهد
بر زمان رفته هم افسوس خورد	چونک بلقیس از دل و جان عزم کرد
که بترک نام و ننگ آن عاشقان	ترک مال و ملک کرد او آن چنان
پیش چشمش هم‌چو پوسیده پیاز	آن غلامان و کنیزان بناز
پیش چشم از عشق گلحن می‌نمود	باغها و قصرها و آب رود
زشت گرداند لطیفان را به چشم	عشق در هنگام استیلا و خشم
غیرت عشق این بود معنی لا	هر زمرد را نماید گندنا
که نماید مه ترا دیگ سیاه	لااله الا هو اینست ای پناه
می دریغش نامد الا جز که تخت	هیچ مال و هیچ مخزن هیچ رخت
کز دل او تا دل او راه شد	پس سلیمان از دلش آگاه شد
هم فغان سر دوران بشنود	آن کسی که بانگ موران بشنود
هم بداند راز این طاق کهن	آنک گوید راز قالت نملة
تلخش آمد فرقت آن تخت خویش	دید از دورش که آن تسلیم کیش
که چرا بودش به تخت آن عشق و ساز	گر بگویم آن سبب گردد دراز
نیست جنس کاتب او را مونسیست	گرچه این کلک قلم خود بی‌حسیست
هست بی‌جان مونس جانوری	هم‌چنین هر آلت پیشه‌وری
گر نبودی چشم فهمت را نمی	این سبب را من معین گفتمی
نقل کردن تخت را امکان نبود	از بزرگی تخت کز حد می‌فزود
هم‌چو اوصال بدن با همدگر	خرده کاری بود و تفریقش خطر
سرد خواهد شد برو تاج و سریر	پس سلیمان گفت گر چه فی‌الاخیر
جسم را با فر او نبود فری	چون ز وحدت جان برون آرد سری
بنگری اندر کف و خاشاک خوار	چون برآید گوهر از قعر بحار
دم عقرب را کی سازد مستقر	سر بر آرد آفتاب با شرر
جست باید تخت او را انتقال	لیک خود با این همه بر نقد حال
کودکانه حاجتش گردد روا	تا نگردد خسته هنگام لقا
تا بود بر خوان حوران دیو نیز	هست بر ما سهل و او را بس عزیز
هم‌چو دلق و چارقی پیش ایاز	عبرت جانش شود آن تخت ناز
از کجاها در رسید او تا کجا	تا بداند در چه بود آن مبتلا
پیش چشم ما همی‌دارد خدا	خاک را و نطفه را و مضغه را
که از آن آید همی خفریقیت	کز کجا آوردمت ای بدنیت
منکر این فضل بودی آن زمان	تو بر آن عاشق بدی در دور آن
که میان خاک می‌کردی نخست	این کرم چون دفع آن انکار تست
از دوا بدتر شد این بیمار تو	حجت انکار شد انشار تو
نطفه را خصمی و انکار از کجا	خاک را تصویر این کار از کجا
فکرت و انکار را منکر بدی	چون در آن دم بی‌دل و بی‌سر بدی
هم ازین انکار حشرت شد درست	از جمادی چونک انکارت برست
کز درونش خواجه گوید خواجه نیست	پس مثال تو چو آن حلقه‌زنیست
پس ز حلقه بر ندارد هیچ دست	حلقه‌زن زین نیست دریابد که هست
کز جماد او حشر صد فن می‌کند	پس هم انکارت مبین می‌کند
آب و گل انکار زاد از هل اتی	چند صنعت رفت ای انکار تا
بانگ می‌زد بی‌خبر که اخبار نیست	آب وگل می‌گفت خود انکار نیست
لیک خاطر لغزد از گفت دقیق	من بگویم شرح این از صد طریق
حاضر آرم تا تو زین مجلس شدن	گفت عفریتی که تختش را به فن
حاضر آرم پیش تو در یک دمش	گفت آصف من به اسم اعظمش
لیک آن از نفخ آصف رو نمود	گرچه عفریت اوستاد سحر بود
لیک ز آصف نه از فن عفریتیان	حاضر آمد تخت بلقیس آن زمان
که بدیدستم ز رب العالمین	گفت حمدالله برین و صد چنین
گفت آری گول‌گیری ای درخت	پس نظر کرد آن سلیمان سوی تخت
ای بسا گولان که سرها می‌نهند	پیش چوب و پیش سنگ نقش کند
دیده از جان جنبشی واندک اثر	ساجد و مسجود از جان بی‌خبر
که سخن گفت و اشارت کرد سنگ	دیده در وقتی که شد حیران و دنگ
شیر سنگین را شقی شیری شناخت	نرد خدمت چون بنا موضع بباخت
استخوانی سوی سگ انداخت زود	از کرم شیر حقیقی کرد جود
لیک ما را استخوان لطفیست عام	گفت گرچه نیست آن سگ بر قوام
تا زداید داستان او غمت	قصهٔ راز حلیمه گویمت
بر کفش برداشت چون ریحان و ورد	مصطفی را چون ز شیر او باز کرد
تا سپارد آن شهنشه را به جد	می‌گریزانیدش از هر نیک و بد
شد به کعبه و آمد او اندر حطیم	چون همی آورد امانت را ز بیم
تافت بر تو آفتابی بس عظیم	از هوا بشنید بانگی کای حطیم
صد هزاران نور از خورشید جود	ای حطیم امروز آید بر تو زود
محتشم شاهی که پیک اوست بخت	ای حطیم امروز آرد در تو رخت
منزل جانهای بالایی شوی	ای حطیم امروز بی‌شک از نوی
آیدت از هر نواحی مست شوق	جان پاکان طلب طلب و جوق جوق
نه کسی در پیش نه سوی قفا	گشت حیران آن حلیمه زان صدا
شد پیاپی آن ندا را جان فدا	شش جهت خالی ز صورت وین ندا
تا کند آن بانگ خوش را جست و جو	مصطفی را بر زمین بنهاد او
که کجا است این شه اسرارگو	چشم می‌انداخت آن دم سو به سو
می‌رسد یا رب رساننده کجاست	کین چنین بانگ بلند از چپ و راست
جسم لرزان هم‌چو شاخ بید شد	چون ندید او خیره و نومید شد
مصطفی را بر مکان خود ندید	باز آمد سوی آن طفل رشید
گشت بس تاریک از غم منزلش	حیرت اندر حیرت آمد بر دلش
که کی بر دردانه‌ام غارت گماشت	سوی منزلها دوید و بانگ داشت
ما ندانستیم که آنجا کودکیست	مکیان گفتند ما را علم نیست
که ازو گریان شدند آن دیگران	ریخت چندان اشک و کرد او بس فغان
که اختران گریان شدند از گریه‌اش	سینه کوبان آن چنان بگریست خوش
کای حلیمه چه فتاد آخر ترا	پیرمردی پیشش آمد با عصا
این جگرها را ز ماتم سوختی	که چنین آتش ز دل افروختی
پس بیاوردم که بسپارم به جد	گفت احمد را رضیعم معتمد
می‌رسید و می‌شنیدم از هوا	چون رسیدم در حطیم آوازها
طفل را بنهادم آنجا زان صدا	من چو آن الحان شنیدم از هوا
که ندایی بس لطیف و بس شهیست	تا ببینم این ندا آواز کیست
نه ندا می منقطع شد یک زمان	نه از کسی دیدم بگرد خود نشان
طفل را آنجا ندیدم وای دل	چونک واگشتم ز حیرتهای دل
که نمایم مر ترا یک شهریار	گفتش ای فرزند تو انده مدار
او بداند منزل و ترحال طفل	که بگوید گر بخواهد حال طفل
مر ترا ای شیخ خوب خوش‌ندا	پس حلیمه گفت ای جانم فدا
کش بود از حال طفل من خبر	هین مرا بنمای آن شاه نظر
هست در اخبار غیبی مغتنم	برد او را پیش عزی کین صنم
چون به خدمت سوی او بشتافتیم	ما هزاران گم شده زو یافتیم
ای خداوند عرب ای بحر جود	پیر کرد او را سجود و گفت زود
کرده‌ای تا رسته‌ایم از دامها	گفت ای عزی تو بس اکرامها
فرض گشته تا عرب شد رام تو	بر عرب حقست از اکرام تو
آمد اندر ظل شاخ بید تو	این حلیمهٔ سعدی از اومید تو
نام آن کودک محمد آمدست	که ازو فرزند طفلی گم شدست
سرنگون گشت و ساجد آن زمان	چون محمد گفت آن جمله بتان
آن محمد را که عزل ما ازوست	که برو ای پیر این چه جست و جوست
ما کساد و بی‌عیار آییم ازو	ما نگون و سنگسار آییم ازو
وقت فترت گاه گاه اهل هوا	آن خیالاتی که دیدندی ز ما
آب آمد مر تیمم را درید	گم شود چون بارگاه او رسید
هین ز رشک احمدی ما را مسوز	دور شو ای پیر فتنه کم فروز
تا نسوزی ز آتش تقدیر تو	دور شو بهر خدا ای پیر تو
هیچ دانی چه خبر آوردنست	این چه دم اژدها افشردنست
زین خبر لرزان شود هفت آسمان	زین خبر جوشد دل دریا و کان
پس عصا انداخت آن پیر کهن	چون شنید از سنگها پیر این سخن
پیر دندانها به هم بر می‌زدی	پس ز لرزه و خوف و بیم آن ندا
او همی لرزید و می‌گفت ای ثبور	آنچنان که اندر زمستان مرد عور
زان عجب گم کرد زن تدبیر را	چون در آن حالت بدید او پیر را
حیرت اندر حیرت اندر حیرتم	گفت پیر اگر چه من در محنتم
ساعتی سنگم ادیبی می‌کند	ساعتی بادم خطیبی می‌کند
سنگ و کوهم فهم اشیا می‌دهد	باد با حرفم سخنها می‌دهد
غیبیان سبز پر آسمان	گاه طفلم را ربوده غیبیان
من شدم سودایی اکنون صد دله	از کی نالم با کی گویم این گله
این قدر گویم که طفلم گم شدست	غیرتش از شرح غیبم لب ببست
خلق بندندم به زنجیر جنون	گر بگویم چیز دیگر من کنون
سجدهٔ شکر آر و رو را کم خراش	گفت پیرش کای حلیمه شاد باش
بلک عالم یاوه گردد اندرو	غم مخور یاوه نگردد او ز تو
صد هزاران پاسبانست و حرس	هر زمان از رشک غیرت پیش و پس
چون شدند از نام طفلت سرنگون	آن ندیدی کان بتان ذو فنون
پیر گشتم من ندیدم جنس این	این عجب قرنیست بر روی زمین
تا چه خواهد بر گنه کاران گماشت	زین رسالت سنگها چون ناله داشت
تو نه‌ای مضطر که بنده بودیش	سنگ بی‌جرمست در معبودیش
تا که بر مجرم چه‌ها خواهند بست	او که مضطر این چنین ترسان شدست
از حلیمه وز فغانش بر ملا	چون خبر یابید جد مصطفی
که بمیلی می‌رسید از وی صدا	وز چنان بانگ بلند و نعره‌ها
دست بر سینه همی‌زد می‌گریست	زود عبدالمطلب دانست چیست
کای خبیر از سر شب وز راز روز	آمد از غم بر در کعبه بسوز
تا بود هم‌راز تو هم‌چون منی	خویشتن را من نمی‌بینم فنی
تا شوم مقبول این مسعود در	خویشتن را من نمی‌بینم هنر
یا باشکم دولتی خندان شود	یا سر و سجدهٔ مرا قدری بود
دیده‌ام آثار لطفت ای کریم	لیک در سیمای آن در یتیم
ما همه مسیم و احمد کیمیاست	که نمی‌ماند به ما گرچه ز ماست
من ندیدم بر ولی و بر عدو	آن عجایبها که من دیدم برو
کس نشان ندهد به صد ساله جهاد	آنک فضل تو درین طفلیش داد
بر وی او دریست از دریای تو	چون یقین دیدم عنایتهای تو
حال او ای حال‌دان با من بگو	من هم او را می شفیع آرم به تو
که هم‌اکنون رخ به تو خواهد نمود	از درون کعبه آمد بانگ زود
با دو صد طلب ملک محفوظ ماست	با دو صد اقبال او محظوظ ماست
باطنش را از همه پنهان کنیم	ظاهرش را شهرهٔ گیهان کنیم
که گهش خلخال و گه خاتم بریم	زر کان بود آب و گل ما زرگریم
گاه بند گردن شیرش کنیم	گه حمایلهای شمشیرش کنیم
گاه تاج فرقهای ملک‌جو	گه ترنج تخت بر سازیم ازو
زانک افتادست در قعدهٔ رضا	عشقها داریم با این خاک ما
گه هم او را پیش شه شیدا کنیم	گه چنین شاهی ازو پیدا کنیم
در فغان و در نفیر و جست و جو	صد هزاران عاشق و معشوق ازو
که به کار ما ندارد میل جان	کار ما اینست بر کوری آن
که نواله پیش بی‌برگان نهیم	این فضیلت خاک را زان رو دهیم
وز درون دارد صفات انوری	زانک دارد خاک شکل اغبری
باطنش چون گوهر و ظاهر چو سنگ	ظاهرش با باطنش گشته به جنگ
باطنش گوید نکو بین پیش و پس	ظاهرش گوید که ما اینیم و بس
باطنش گوید که بنماییم بیست	ظاهرش منکر که باطن هیچ نیست
لاجرم زین صبر نصرت می‌کشند	ظاهرش با باطنش در چالش‌اند
خندهٔ پنهانش را پیدا کنیم	زین ترش‌رو خاک صورتها کنیم
در درونش صد هزاران خنده‌هاست	زانک ظاهر خاک اندوه و بکاست
کین نهانها را بر آریم از کمین	کاشف السریم و کار ما همین
شحنه آن از عصر پیدا می‌کند	گرچه دزد از منکری تن می‌زند
تا مقر آریمشان از ابتلا	فضلها دزدیده‌اند این خاکها
لیک احمد بر همه افزوده است	بس عجب فرزند کو را بوده است
کین چنین شاهی ز ما دو جفت زاد	شد زمین و آسمان خندان و شاد
خاک چون سوسن شده ز آزادیش	می‌شکافد آسمان از شادیش
چونک در جنگ‌اند و اندر کش‌مکش	ظاهرت با باطنت ای خاک خوش
تا شود معنیش خصم بو و رنگ	هر که با خود بهر حق باشد به جنگ
آفتاب جانش را نبود زوال	ظلمتش با نور او شد در قتال
پشت زیر پایش آرد آسمان	هر که کوشد بهر ما در امتحان
باطن تو گلستان در گلستان	ظاهرت از تیرگی افغان کنان
تا نیامیزند با هر نورکش	قاصد او چون صوفیان روترش
عیش پنهان کرده در خار درشت	عارفان روترش چون خارپشت
کای عدوی دزد زین در دور باش	باغ پنهان گرد باغ آن خار فاش
سر چو صوفی در گریبان برده‌ای	خارپشتا خار حارس کرده‌ای
کم شود زین گلرخان خارخو	تا کسی دوچار دانگ عیش تو
هر دو عالم خود طفیل او بدست	طفل تو گرچه که کودک‌خو بدست
چرخ را در خدمتش بنده کنیم	ما جهانی را بدو زنده کنیم
ای علیم السر نشان ده راه راست	گفت عبدالمطلب کین دم کجاست
گفت ای جوینده آن طفل رشید	از درون کعبه آوازش رسید
پس روان شد زود پیر نیکبخت	در فلان وادیست زیر آن درخت
زانک جدش بود ز اعیان قریش	در رکاب او امیران قریش
مهتران بزم و رزم و ملحمه	تا به پشت آدم اسلافش همه
کز شهنشاهان مه پالوده است	این نسب خود پوست او را بوده است
نیست جنسش از سمک کس تا سماک	مغز او خود از نسب دورست و پاک
خلعت حق را چه حاجت تار و پود	نور حق را کس نجوید زاد و بود
بر فزاید بر طراز آفتاب	کمترین خلعت که بدهد در ثواب
بر لب دریای یزدان در بچین	خیز بلقیسا بیا و ملک بین
تو بمرداری چه سلطانی کنی	خواهرانت ساکن چرخ سنی
هیچ می‌دانی که آن سلطان چه داد	خواهرانت را ز بخششهای راد
که منم شاه و رئیس گولحن	تو ز شادی چون گرفتی طبل‌زن
حمله می‌آورد و دلقش می‌درید	آن سگی در کو گدای کور دید
شد مکرر بهر تاکید خبر	گفته‌ایم این را ولی باری دگر
بر کهند این دم شکاری صیدجو	کور گفتش آخر آن یاران تو
در میان کوی می‌گیری تو کور	قوم تو در کوه می‌گیرند گور
آب شوری جمع کرده چند کور	ترک این تزویر گو شیخ نفور
می‌خورند از من همی گردند کور	کین مریدان من و من آب شور
آب بد را دام این کوران مکن	آب خود شیرین کن از بحر لدن
تو چو سگ چونی بزرقی کورگیر	خیز شیران خدا بین گورگیر
جمله شیر و شیرگیر و مست نور	گور چه از صید غیر دوست دور
کرده ترک صید و مرده در وله	در نظاره صید و صیادی شه
تا کند او جنس ایشان را شکار	هم‌چو مرغ مرده‌شان بگرفته یار
خوانده‌ای القلب بین اصبعین	مرغ مرده مضطر اندر وصل و بین
چون ببیند شد شکار شهریار	مرغ مرده‌ش را هر آنک شد شکار
دست آن صیاد را هرگز نیافت	هر که او زین مرغ مرده سر بتافت
عشق شه بین در نگهداری من	گوید او منگر به مرداری من
صورت من شبه مرده گشته است	من نه مردارم مرا شه کشته است
جنبشم اکنون ز دست دادگر	جنبشم زین پیش بود از بال و پر
جنبشم باقیست اکنون چون ازوست	جنبش فانیم بیرون شد ز پوست
گرچه سیمرغست زارش می‌کشم	هر که کژ جنبد به پیش جنبشم
در کف شاهم نگر گر بنده‌ای	هین مرا مرده مبین گر زنده‌ای
من به کف خالق عیسی درم	مرده زنده کرد عیسی از کرم
بر کف عیسی مدار این هم روا	کی بمانم مرده در قبضهٔ خدا
از دم من او بماند جاودان	عیسی‌ام لیکن هر آنکو یافت جان
شاد آنکو جان بدین عیسی سپرد	شد ز عیسی زنده لیکن باز مرد
موسیم پنهان و من پیدا به پیش	من عصاام در کف موسی خویش
باز بر فرعون اژدها شوم	بر مسلمانان پل دریا شوم
که عصا بی‌کف حق نبود چنین	این عصا را ای پسر تنها مبین
طنطنهٔ جادوپرستان را بخورد	موج طوفان هم عصا بد کو ز درد
زرق این فرعونیان را بر درم	گر عصاهای خدا را بشمرم
ترک کن تا چند روزی می‌چرند	لیک زین شیرین گیای زهرمند
از کجا یابد جهنم پروری	گر نباشد جاه فرعون و سری
زانک بی‌برگ‌اند در دوزخ کلاب	فربهش کن آنگهش کش ای قصاب
پس بمردی خشم اندر مردمان	گر نبودی خصم و دشمن در جهان
تا زید ور نی رحیمی بکشدش	دوزخ آن خشمست خصمی بایدش
پس کمال پادشاهی کی بدی	پس بماندی لطف بی‌قهر و بدی
بر مثلها و بیان ذاکران	ریش‌خندی کرده‌اند آن منکران
چند خواهی زیست ای مردار چند	تو اگر خواهی بکن هم ریش‌خند
بر همین در که شود امروز باز	شاد باشید ای محبان در نیاز
در میان باغ از سیر و کبر	هر حویجی باشدش کردی دگر
از برای پختگی نم می‌خورد	هر یکی با جنس خود در کرد خود
باش و آمیزش مکن با دیگران	تو که کرد زعفرانی زعفران
زعفرانی اندر آن حلوا رسی	آب می‌خور زعفرانا تا رسی
که نگردد با تو او هم‌طبع و کیش	در مکن در کرد شلغم پوز خویش
زانک ارض الله آمد واسعه	تو بکردی او بکردی مودعه
در سفر گم می‌شود دیو و پری	خاصه آن ارضی که از پهناوری
منقطع می‌گردد اوهام و خیال	اندر آن بحر و بیابان و جبال
هم‌چو اندر بحر پر یک تای مو	این بیابان در بیابانهای او
تازه‌تر خوشتر ز جوهای روان	آب استاده که سیرستش نهان
سیر پنهان دارد و پای روان	کو درون خویش چون جان و روان
ای خطیب این نقش کم کن تو بر آب	مستمع خفتست کوته کن خطاب
زین خسیسان کسادافکن گریز	خیز بلقیسا که بازاریست تیز
پیش از آنک مرگ آرد گیر و دار	خیز بلقیسا کنون با اختیار
که چو دزد آیی به شحنه جان‌کنان	بعد از آن گوشت کشد مرگ آنچنان
گر همی دزدی بیا و لعل دزد	زین خران تا چند باشی نعل‌دزد
تو گرفته ملکت کور و کبود	خواهرانت یافته ملک خلود
که اجل این ملک را ویران‌گرست	ای خنک آن را کزین ملکت بجست
ملکت شاهان و سلطانان دین	خیز بلقیسا بیا باری ببین
ظاهر آحادی میان دوستان	شسته در باطن میان گلستان
لیک آن از خلق پنهان می‌شود	بوستان با او روان هر جا رود
آب حیوان آمده کز من بخور	میوه‌ها لایه‌کنان کز من بچر
هم‌چو خورشید و چو بدر و چون هلال	طوف می‌کن بر فلک بی‌پر و بال
می‌خوری صد لوت و لقمه‌خای نی	چون روان باشی روان و پای نی
نی پدید آید ز مردم زشتیت	نی‌نهنگ غم زند بر کشتیت
هم تو نیکوبخت باشی هم تو بخت	هم تو شاه و هم تو لشکر هم تو تخت
بخت غیر تست روزی بخت رفت	گر تو نیکوبختی و سلطان زفت
دولت خود هم تو باش ای مجتبی	تو بماندی چون گدایان بی‌نوا
پس تو که بختی ز خود کی گم شوی	چون تو باشی بخت خود ای معنوی
چونک عین تو ترا شد ملک و مال	تو ز خود کی گم شوی از خوش‌خصال
لشکر بلقیس آمد در نماز	ای سلیمان مسجد اقصی بساز
جن و انس آمد بدن در کار داد	چونک او بنیاد آن مسجد نهاد
هم‌چنانک در ره طاعت عباد	یک گروه از عشق و قومی بی‌مراد
می‌کشدشان سوی دکان و غله	خلق دیوانند و شهوت سلسله
تو مبین این خلق را بی‌سلسله	هست این زنجیر از خوف و وله
می‌کشاندشان سوی کان و بحار	می‌کشاندشان سوی کسب و شکار
گفت حق فی جیدها حبل المسد	می‌کشدشان سوی نیک و سوی بد
واتخذنا الحبل من اخلاقهم	قد جعلنا الحبل فی اعناقهم
قط الا طایره فی عنقه	لیس من مستقذر مستنقه
اخگر از رنگ خوش آتش خوشست	حرص تو در کار بد چون آتشست
چونک آتش شد سیاهی شد عیان	آن سیاهی فحم در آتش نهان
حرص چون شد ماند آن فحم تباه	اخگر از حرص تو شد فحم سیاه
آن نه حسن کار نار حرص بود	آن زمان آن فحم اخگر می‌نمود
حرص رفت و ماند کار تو کبود	حرص کارت را بیاراییده بود
پخته پندارد کسی که هست گول	غوله‌ای را که بر آرایید غول
کند گردد ز آزمون دندان او	آزمایش چون نماید جان او
عکس غول حرص و آن خود خام بود	از هوس آن دام دانه می‌نمود
چون نماند حرص باشد نغزرو	حرص اندر کار دین و خیر جو
تاب حرص ار رفت ماند تاب خیر	خیرها نغزند نه از عکس غیر
فحم باشد مانده از اخگر بتفت	تاب حرص از کار دنیا چون برفت
تا شوند از ذوق دل دامن‌سوار	کودکان را حرص می‌آرد غرار
بر دگر اطفال خنده آیدش	چون ز کودک رفت آن حرص بدش
خل ز عکس حرص بنمود انگبین	که چه می‌کردم چه می‌دیدم درین
زان چنان پیوسته رونقها فزود	آن بنای انبیا بی حرص بود
لیک نبود مسجد اقصاش نام	ای بسا مسجد بر آورده کرام
آن ز اخلاصات ابراهیم بود	کعبه را که هر دمی عزی فزود
لیک در بناش حرص و جنگ نیست	فضل آن مسجد خاک و سنگ نیست
نی مساجدشان نی کسب وخان و مان	نه کتبشان مثل کتب دیگران
نه نعاس و نه قیاس و نه مقال	نه ادبشان نه غضبشان نه نکال
مرغ جانشان طایر از پری دگر	هر یکیشان را یکی فری دگر
قبلهٔ افعال ما افعالشان	دل همی لرزد ز ذکر حالشان
نیم‌شب جانشان سحرگه بین شدست	مرغشان را بیضه‌ها زرین بدست
نقص گفتم گشته ناقص‌گوی قوم	هر چه گویم من به جان نیکوی قوم
که سلیمان باز آمد والسلام	مسجد اقصی بسازید ای کرام
جمله را املاک در چنبر کشند	ور ازین دیوان و پریان سر کشند
تازیانه آیدش بر سر چو برق	دیو یک دم کژ رود از مکر و زرق
سنگ برند از پی ایوان تو	چون سلیمان شو که تا دیوان تو
تا ترا فرمان برد جنی و دیو	چون سلیمان باش بی‌وسواس و ریو
تا نگردد دیو را خاتم شکار	خاتم تو این دلست و هوش دار
دیو با خاتم حذر کن والسلام	پس سلیمانی کند بر تو مدام
در سر و سرت سلیمانی کنیست	آن سلیمانی دلا منسوخ نیست
لیک هر جولاهه اطلس کی تند	دیو هم وقتی سلیمانی کند
در میان هر دوشان فرقیست نیک	دست جنباند چو دست او ولیک
بر امید خلعت و اکرام و جاه	شاعری آورد شعری پیش شاه
از زر سرخ و کرامات و نثار	شاه مکرم بود فرمودش هزار
ده هزارش هدیه وا ده تا رود	پس وزیرش گفت کین اندک بود
ده هزاری که بگفتم اندکست	از چنو شاعر نس از تو بحردست
تا برآمد عشر خرمن از کفه	فقه گفت آن شاه را و فلسفه
خانهٔ شکر و ثنا گشت آن سرش	ده هزارش داد و خلعت درخورش
شاه را اهلیت من کی نمود	پس تفحص کرد کین سعی کی بود
آن حسن نام و حسن خلق و ضمیر	پس بگفتندش فلان‌الدین وزیر
بر نبشت و سوی خانه رفت باز	در ثنای او یکی شعری دراز
مدح شه می‌کرد و خلعتهای شاه	بی‌زبان و لب همان نعمای شاه
شاعر از فقر و عوز محتاج گشت	بعد سالی چند بهر رزق و کشت
جست و جوی آزموده بهترست	گفت وقت فقر و تنگی دو دست
حاجت نو را بدان جانب برم	درگهی را که آزمودم در کرم
یولهون فی الحوائج هم لدیه	معنی الله گفت آن سیبویه
والتمسناها وجدناها لدیک	گفت الهنا فی حوائجنا الیک
جمله نالان پیش آن دیان فرد	صد هزاران عاقل اندر وقت درد
بر بخیلی عاجزی کدیه تند	هیچ دیوانهٔ فلیوی این کند
عاقلان کی جان کشیدندیش پیش	گر ندیدندی هزاران بار بیش
جملهٔ پرندگان بر اوجها	بلک جملهٔ ماهیان در موجها
اژدهای زفت و مور و مار نیز	پیل و گرگ و حیدر اشکار نیز
مایه زو یابند هم دی هم بهار	بلک خاک و باد و آب و هر شرار
که فرو مگذارم ای حق یک زمان	هر دمش لابه کند این آسمان
جمله مطوی یمین آن دو دست	استن من عصمت و حفظ تو است
ای که بر آبم تو کردستی سوار	وین زمین گوید که دارم بر قرار
دادن حاجت ازو آموختند	جملگان کیسه ازو بر دوختند
استعینوا منه صبرا او صلات	هر نبیی زو برآورده برات
آب در یم جو مجو در خشک جو	هین ازو خواهید نه از غیر او
بر کف میلش سخا هم او نهد	ور بخواهی از دگر هم او دهد
رو بدو آری به طاعت چون کند	آنک معرض را ز زر قارون کند
روی سوی آن شه محسن نهاد	بار دیگر شاعر از سودای داد
پیش محسن آرد و بنهد گرو	هدیهٔ شاعر چه باشد شعر نو
زر نهاده شاعران را منتظر	محسنان با صد عطا و جود و بر
خاصه شاعر کو گهر آرد ز قعر	پیششان شعری به از صدتنگ شعر
زانک قوت و نان ستون جان بود	آدمی اول حریص نان بود
جان نهاده بر کف از حرص و امل	سوی کسب و سوی غصب و صد حیل
عاشق نامست و مدح شاعران	چون بنادر گشت مستغنی ز نان
در بیان فضل او منبر نهند	تا که اصل و فصل او را بر دهند
هم‌چو عنبر بو دهد در گفت و گو	تا که کر و فر و زر بخشی او
وصف ما از وصف او گیرد سبق	خلق ما بر صورت خود کرد حق
آدمی را مدح‌جویی نیز خوست	چونک آن خلاق شکر و حمدجوست
پر شود زان باد چون خیک درست	خاصه مرد حق که در فضلست چست
خیک بدریدست کی گیرد فروغ	ور نباشد اهل زان باد دروغ
سرسری مشنو چو اهلی و مفیق	این مثل از خود نگفتم ای رفیق
که چرا فربه شود احمد به مدح	این پیمبر گفت چون بشنید قدح
شعر اندر شکر احسان کان نمرد	رفت شاعر پیش آن شاه و ببرد
ای خنک آن را که این مرکب براند	محسنان مردند و احسانها بماند
وای جانی کو کند مکر و دها	ظالمان مردند و ماند آن ظلمها
شد ز دنیا ماند ازو فعل نکو	گفت پیغامبر خنک آن را که او
نزد یزدان دین و احسان نیست خرد	مرد محسن لیک احسانش نمرد
تا نپنداری به مرگ او جان ببرد	وای آنکو مرد و عصیانش نمود
وام‌دارست و قوی محتاج زر	این رها کن زانک شاعر بر گذر
بر امید بخشش و احسان پار	برد شاعر شعر سوی شهریار
بر امید و بوی اکرام نخست	نازنین شعری پر از در درست
چون چنین بد عادت آن شهریار	شاه هم بر خوی خود گفتش هزار
بر براق عز ز دنیا رفته بود	لیک این بار آن وزیر پر ز جود
گشته لیکن سخت بی‌رحم و خسیس	بر مقام او وزیر نو رئیس
شاعری را نبود این بخشش جزا	گفت ای شه خرجها داریم ما
مرد شاعر را خوش و راضی کنم	من به ربع عشر این ای مغتنم
ده هزاران زین دلاور برده است	خلق گفتندش که او از پیش‌دست
بعد سلطانی گدایی چون کند	بعد شکر کلک خایی چون کند
تا شود زار و نزار از انتظار	گفت بفشارم ورا اندر فشار
در رباید هم‌چو گلبرگ از چمن	آنگه ار خاکش دهم از راه من
گر تقاضاگر بود هر آتشین	این به من بگذار که استادم درین
نرم گردد چون ببیند او مرا	از ثریا گر بپرد تا ثری
لیک شادش کن که نیکوگوی ماست	گفت سلطانش برو فرمان تراست
تو به من بگذار این بر من نویس	گفت او را و دو صد اومیدلیس
شد زمستان و دی و آمد بهار	پس فکندش صاحب اندر انتظار
پس زبون این غم و تدبیر شد	شاعر اندر انتظارش پیر شد
تا رهد جانم ترا باشم رهی	گفت اگر زر نه که دشنامم دهی
تا رهد این جان مسکین از گرو	انتظارم کشت باری گو برو
ماند شاعر اندر اندیشهٔ گران	بعد از آنش داد ربع عشر آن
این که دیر اشکفت دستهٔ خار بود	کانچنان نقد و چنان بسیار بود
رفت از دنیا خدا مزدت دهاد	پس بگفتندش که آن دستور راد
کم همی‌افتاد بخشش را خطا	که مضاعف زو همی‌شد آن عطا
او نمرد الحق بلی احسان بمرد	این زمان او رفت و احسان را ببرد
صاحب سلاخ درویشان رسید	رفت از ما صاحب راد و رشید
تا نگیرد با تو این صاحب‌ستیز	رو بگیر این را و زینجا شب گریز
بستدیم ای بی‌خبر از جهد ما	ما به صد حیلت ازو این هدیه را
از کجا آمد بگویید این عوان	رو بایشان کرد و گفت ای مشفقان
قوم گفتندش که نامش هم حسن	چیست نام این وزیر جامه‌کن
چون یکی آمد دریغ ای رب دین	گفت یا رب نام آن و نام این
صد وزیر و صاحب آید جودخو	آن حسن نامی که از یک کلک او
می‌توان بافید ای جان صد رسن	این حسن کز ریش زشت این حسن
شاه و ملکش را ابد رسوا کند	بر چنین صاحب چو شه اصغا کند
چون شنیدی او ز موسی آن کلام	چند آن فرعون می‌شد نرم و رام
از خوشی آن کلام بی‌نظیر	آن کلامی که بدادی سنگ شیر
مشورت کردی که کینش بود خو	چون بهامان که وزیرش بود او
بنده گردی ژنده‌پوشی را بریو	پس بگفتی تا کنون بودی خدیو
آن سخن بر شیشه خانهٔ او زدی	هم‌چو سنگ منجنیقی آمدی
ساختی در یک‌دم او کردی خراب	هر چه صد روز آن کلیم خوش‌خطاب
در وجودت ره‌زن راه خداست	عقل تو دستور و مغلوب هواست
آن سخن را او به فن طرحی نهد	ناصحی ربانیی پندت دهد
نیست چندان با خود آ شیدا مشو	کین نه بر جایست هین از جا مشو
جای هر دو دوزخ پر کین بود	وای آن شه که وزیرش این بود
باشد اندر کار چون آصف وزیر	شاد آن شاهی که او را دست‌گیر
نام آن نور علی نور این بود	شاه عادل چون قرین او شود
نور بر نورست و عنبر بر عبیر	چون سلیمان شاه و چون آصف وزیر
هر دو را نبود ز بدبختی گزیر	شاه فرعون و چو هامانش وزیر
نه خرد یار و نه دولت روز عرض	پس بود ظلمات بعضی فوق بعض
گر تو دیدستی رسان از من سلام	من ندیدم جز شقاوت در لئام
عقل فاسد روح را آرد بنقل	هم‌چو جان باشد شه و صاحب چو عقل
سحرآموز دو صد طاغوت شد	آن فرشتهٔ عقل چون هاروت شد
عقل کل را ساز ای سلطان وزیر	عقل جزوی را وزیر خود مگیر
که برآید جان پاکت از نماز	مر هوا را تو وزیر خود مساز
عقل را اندیشه یوم دین بود	کین هوا پر حرص و حالی‌بین بود
بهر آن گل می‌کشد او رنج خار	عقل را دو دیده در پایان کار
باد هر خرطوم اخشم دور از آن	که نفرساید نریزد در خزان
یار باش و مشورت کن ای پدر	ورچه عقلت هست با عقل دگر
پای خود بر اوج گردونها نهی	با دو عقل از بس بلاها وا رهی
ملک برد و مملکت را رام کرد	دیو گر خود را سلیمان نام کرد
صورت اندر سر دیوی می‌نمود	صورت کار سلیمان دیده بود
از سلیمان تا سلیمان فرقهاست	خلق گفتند این سلیمان بی‌صفاست
هم‌چنانک آن حسن با این حسن	او چو بیداریست این هم‌چون وسن
صورتی کردست خوش بر اهرمن	دیو می‌گفتی که حق بر شکل من
تا نیندازد شما را او بشست	دیو را حق صورت من داده است
صورت او را مدارید اعتبار	گر پدید آید به دعوی زینهار
می‌نمود این عکس در دلهای نیک	دیوشان از مکر این می‌گفت لیک
که بود تمییز و عقلش غیب‌گو	نیست بازی با ممیز خاصه او
می‌نبندد پرده بر اهل دول	هیچ سحر و هیچ تلبیس و دغل
بازگونه می‌روی ای کژ خطاب	پس همی گفتند با خود در جواب
سوی دوزخ اسفل اندر سافلین	بازگونه رفت خواهی همچنین
هست در پیشانیش بدر منیر	او اگر معزول گشتست و فقیر
دوزخی چون زمهریر افسرده‌ای	تو اگر انگشتری را برده‌ای
سر کجا که خود همی ننهیم سنب	ما ببوش و عارض و طاق و طرنب
پنجهٔ مانع برآید از زمین	ور به غفلت ما نهیم او را جبین
هین مکن سجده مرین ادبار را	که منه آن سر مرین سر زیر را
گر نبودی غیرت و رشک خدا	کردمی من شرح این بس جان‌فزا
تا بگویم شرح این وقتی دگر	هم قناعت کن تو بپذیر این قدر
روی‌پوشی می‌کند بر هر صبی	نام خود کرده سلیمان نبی
از لقب وز نام در معنی گریز	در گذر از صورت و از نام خیز
در میان حد و فعل او را بجو	پس بپرس از حد او وز فعل او
خاضع اندر مسجد اقصی شدی	هر صباحی چون سلیمان آمدی
پس بگفتی نام و نفع خود بگو	نوگیاهی رسته دیدی اندرو
تو زیان کی و نفعت بر کیست	تو چه دارویی چیی نامت چیست
که من آن را جانم و این را حمام	پس بگفتی هر گیاهی فعل و نام
نام من اینست بر لوح از قدر	من مرین را زهرم و او را شکر
عالم و دانا شدندی مقتدی	پس طبیبان از سلیمان زان گیا
جسم را از رنج می‌پرداختند	تا کتبهای طبیبی ساختند
عقل و حس را سوی بی‌سو ره کجاست	این نجوم و طب وحی انبیاست
جز پذیرای فن و محتاج نیست	عقل جزوی عقل استخراج نیست
لیک صاحب وحی تعلیمش دهد	قابل تعلیم و فهمست این خرد
اول او لیک عقل آن را فزود	جمله حرفتها یقین از وحی بود
تاند او آموختن بی‌اوستا	هیچ حرفت را ببین کین عقل ما
هیچ پیشه رام بی‌استا نشد	گرچه اندر مکر موی‌اشکاف بد
پیشهٔ بی‌اوستا حاصل شدی	دانش پیشه ازین عقل ار بدی
کی ز فکر و حیله و اندیشه بود	کندن گوری که کمتر پیشه بود
کی نهادی بر سر او هابیل را	گر بدی این فهم مر قابیل را
این به خون و خاک در آغشته را	که کجا غایب کنم این کشته را
بر گرفته تیز می‌آمد چنان	دید زاغی زاغ مرده در دهان
از پی تعلیم او را گورکن	از هوا زیر آمد و شد او به فن
زود زاغ مرده را در گور کرد	پس به چنگال از زمین انگیخت گرد
زاغ از الهام حق بد علم‌ناک	دفن کردش پس بپوشیدش به خاک
که بود زاغی ز من افزون به فن	گفت قابیل آه شه بر عقل من
عقل جزوی می‌کند هر سو نظر	عقل کل را گفت مازاغ البصر
عقل زاغ استاد گور مردگان	عقل مازاغ است نور خاصگان
زاغ او را سوی گورستان برد	جان که او دنبالهٔ زاغان پرد
کو به گورستان برد نه سوی باغ	هین مدو اندر پی نفس چو زاغ
سوی قاف و مسجد اقصای دل	گر روی رو در پی عنقای دل
می‌دمد در مسجد اقصای تو	نوگیاهی هر دم ز سودای تو
پی بر از وی پای رد بر وی منه	تو سلیمان‌وار داد او بده
باز گوید با تو انواع نبات	زانک حال این زمین با ثبات
ترجمان هر زمین نبت ویست	در زمین گر نیشکر ور خود نیست
فکرها اسرار دل را وا نمود	پس زمین دل که نبتش فکر بود
صد هزاران گل برویم چون چمن	گر سخن‌کش یابم اندر انجمن
می‌گریزد نکته‌ها از دل چو دزد	ور سخن‌کش یابم آن دم زن به مزد
جذب صدق نه چو جذب کاذبست	جنبش هر کس به سوی جاذبست
رشته پیدا نه و آنکت می‌کشد	می‌روی گه گمره و گه در رشد
تو کشش می‌بین مهارت را مبین	اشتر کوری مهار تو رهین
پس نماندی این جهان دارالغرار	گر شدی محسوس جذاب و مهار
سخرهٔ دیو ستنبه می‌شود	گبر دیدی کو پی سگ می‌رود
پی خود را واکشیدی گبر نیز	در پی او کی شدی مانند حیز
کی پی ایشان بدان دکان شدی	گاو گر واقف ز قصابان بدی
یا بدادی شیرشان از چاپلوس	یا بخوردی از کف ایشان سبوس
گر ز مقصود علف واقف بدی	ور بخوردی کی علف هضمش شدی
چیست دولت کین دوادو با لتست	پس ستون این جهان خود غفلتست
جز درین ویرانه نبود مرگ خر	اولش دو دو به آخر لت بخور
عیبش این دم بر تو پوشیده شدست	تو به جد کاری که بگرفتی به دست
که بپوشید از تو عیبش کردگار	زان همی تانی بدادن تن به کار
عیب آن فکرت شدست از تو نهان	همچنین هر فکر که گرمی در آن
زو رمیدی جانت بعد المشرقین	بر تو گر پیدا شدی زو عیب و شین
گر بود این حال اول کی دوی	حال که آخر زو پشیمان می‌شوی
تا کنیم آن کار بر وفق قضا	پس بپوشید اول آن بر جان ما
چشم وا شد تا پشیمانی رسید	چون قضا آورد حکم خود پدید
این پشیمانی بهل حق را پرست	این پشیمانی قضای دیگرست
زین پشیمانی پشیمان‌تر شوی	ور کنی عادت پشیمان خور شوی
نیم دیگر در پشیمانی رود	نیم عمرت در پریشانی رود
حال و یار و کار نیکوتر بجو	ترک این فکر و پریشانی بگو
پس پشیمانیت بر فوت چه است	ور نداری کار نیکوتر به دست
ور ندانی چون بدانی کین به دست	گر همی دانی ره نیکو پرست
ضد را از ضد توان دید ای فتی	بد ندانی تا ندانی نیک را
از گناه آنگاه هم عاجز بدی	چون ز ترک فکر این عاجز شدی
عاجزی را باز جو کز جذب کیست	چون بدی عاجز پشیمانی ز چیست
کس ندیدست و نباشد این بدان	عاجزی بی‌قادری اندر جهان
تو ز عیب آن حجابی اندری	همچنین هر آرزو که می‌بری
خود رمیدی جان تو زان جست و جو	ور نمودی علت آن آرزو
کس نبردی کش کشان آن سو ترا	گر نمودی عیب آن کار او ترا
زان بود که عیبش آمد در ظهور	وان دگر کار کز آن هستی نفور
عیب کار بد ز ما پنهان مکن	ای خدای رازدان خوش‌سخن
تا نگردیم از روش سرد و هبا	عیب کار نیک را منما به ما
رفت در مسجد میان روشنی	هم بر آن عادت سلیمان سنی
که ببیند مسجد اندر نو گیاه	قاعدهٔ هر روز را می‌جست شاه
آن حشایش که شد از عامه خفی	دل ببیند سر بدان چشم صفی
صوفیانه روی بر زانو نهاد	صوفیی در باغ از بهر گشاد
شد ملول از صورت خوابش فضول	پس فرو رفت او به خود اندر نغول
این درختان بین و آثار و خضر	که چه خسپی آخر اندر رز نگر
سوی این آثار رحمت آر رو	امر حق بشنو که گفتست انظروا
آن برون آثار آثارست و بس	گفت آثارش دلست ای بوالهوس
بر برون عکسش چو در آب روان	باغها و سبزه‌ها در عین جان
که کند از لطف آب آن اضطراب	آن خیال باغ باشد اندر آب
عکس لطف آن برین آب و گلست	باغها و میوه‌ها اندر دلست
پس نخواندی ایزدش دار الغرور	گر نبودی عکس آن سرو سرور
هست از عکس دل و جان رجال	این غرور آنست یعنی این خیال
بر گمانی کین بود جنت‌کده	جمله مغروران برین عکس آمده
بر خیالی می‌کنند آن لاغها	می‌گریزند از اصول باغها
راست بینند و چه سودست آن نظر	چونک خواب غفلت آیدشان به سر
تا قیامت زین غلط وا حسرتاه	بس به گورستان غریو افتاد و آه
یعنی او از اصل این رز بوی برد	ای خنک آن را که پیش از مرگ مرد
نوگیاهی رسته هم‌چون خوشه‌ای	پس سلیمان دید اندر گوشه‌ای
می‌ربود آن سبزیش نور از بصر	دید بس نادر گیاهی سبز و تر
او جوابش گفت و بشکفت از خوشیش	پس سلامش کرد در حال آن حشیش
گفت خروبست ای شاه جهان	گفت نامت چیست برگو بی‌دهان
گفت من رستم مکان ویران شود	گفت اندر تو چه خاصیت بود
هادم بنیاد این آب و گلم	من که خروبم خراب منزلم
که اجل آمد سفر خواهد نمود	پس سلیمان آن زمان دانست زود
در خلل ناید ز آفات زمین	گفت تا من هستم این مسجد یقین
مسجداقصی مخلخل کی شود	تا که من باشم وجود من بود
نبود الا بعد مرگ ما بدان	پس که هدم مسجد ما بی‌گمان
یار بد خروب هر جا مسجدست	مسجدست آن دل که جسمش ساجدست
هین ازو بگریز و کم کن گفت وگو	یار بد چون رست در تو مهر او
مر ترا و مسجدت را بر کند	برکن از بیخش که گر سر بر زند
هم‌چو طفلان سوی کژ چون می‌غژی	عاشقا خروب تو آمد کژی
تا ندزدد از تو آن استاد درس	خویش مجرم دان و مجرم گو مترس
این چنین انصاف از ناموس به	چون بگویی جاهلم تعلیم ده
ربنا گفت و ظلمنا پیش ازین	از پدر آموز ای روشن‌جبین
نه لوای مکر و حیلت بر فراخت	نه بهانه کرد و نه تزویر ساخت
که بدم من سرخ رو کردیم زرد	باز آن ابلیس بحث آغاز کرد
اصل جرم و آفت و داغم توی	رنگ رنگ تست صباغم توی
تا نگردی جبری و کژ کم تنی	هین بخوان رب بما اغویتنی
اختیار خویش را یک‌سو نهی	بر درخت جبر تا کی بر جهی
با خدا در جنگ و اندر گفت و گو	هم‌چو آن ابلیس و ذریات او
که تو در عصیان همی دامن کشی	چون بود اکراه با چندان خوشی
کس چنان رقصان دود در گم‌رهی	آن‌چنان خوش کس رود در مکرهی
کت همی‌دادند پند آن دیگران	بیست مرده جنگ می‌کردی در آن
کی زند طعنه مرا جز هیچ‌کس	که صواب اینست و راه اینست و بس
چون چنین جنگد کسی کو بی‌رهست	کی چنین گوید کسی کو مکر هست
هر چه عقلت خواست آری اضطرار	هر چه نفست خواست داری اختیار
زیرکی ز ابلیس و عشق از آدمست	داند او کو نیک‌بخت و محرمست
کم رهد غرقست او پایان کار	زیرکی سباحی آمد در بحار
نیست جیحون نیست جو دریاست این	هل سباحت را رها کن کبر و کین
در رباید هفت دریا را چو کاه	وانگهان دریای ژرف بی‌پناه
کم بود آفت بود اغلب خلاص	عشق چون کشتی بود بهر خواص
زیرکی ظنست و حیرانی نظر	زیرکی بفروش و حیرانی بخر
حسبی الله گو که الله‌ام کفی	عقل قربان کن به پیش مصطفی
که غرورش داد نفس زیرکش	هم‌چو کنعان سر ز کشتی وا مکش
منت نوحم چرا باید کشید	که برآیم بر سر کوه مشید
چونک شکر و منتش گوید خدا	چون رمی از منتش بر جان ما
منت او را خدا هم می‌کشد	تو چه دانی ای غرارهٔ پر حسد
تا طمع در نوح و کشتی دوختی	کاشکی او آشنا ناموختی
تا چو طفلان چنگ در مادر زدی	کاش چون طفل از حیل جاهل بدی
علم وحی دل ربودی از ولی	یا به علم نقل کم بودی ملی
جان وحی آسای تو آرد عتاب	با چنین نوری چو پیش آری کتاب
علم نقلی با دم قطب زمان	چون تیمم با وجود آب دان
رستگی زین ابلهی یابی و بس	خویش ابله کن تبع می‌رو سپس
بهر این گفتست سلطان البشر	اکثر اهل الجنه البله ای پسر
ابلهی شو تا بماند دل درست	زیرکی چون کبر و باد انگیز تست
ابلهی کو واله و حیران هوست	ابلهی نه کو به مسخرگی دوتوست
از کف ابله وز رخ یوسف نذر	ابلهان‌اند آن زنان دست بر
عقلها باری از آن سویست کوست	عقل را قربان کن اندر عشق دوست
مانده این سو که نه معشوقست گول	عقلها آن سو فرستاده عقول
هر سو مویت سر و عقلی شود	زین سر از حیرت گر این عقلت رود
که دماغ و عقل روید دشت و باغ	نیست آن سو رنج فکرت بر دماغ
سوی باغ آیی شود نخلت روی	سوی دشت از دشت نکته بشنوی
تا قلاوزت نجنبد تو مجنب	اندرین ره ترک کن طاق و طرنب
جنبشش چون جنبش کزدم بود	هر که او بی سر بجنبد دم بود
پیشهٔ او خستن اجسام پاک	کژرو و شب کور و زشت و زهرناک
خلق و خوی مستمرش این بود	سر بکوب آن را که سرش این بود
تا رهد جان‌ریزه‌اش زان شوم‌تن	خود صلاح اوست آن سر کوفتن
تا ز تو راضی شود عدل و صلاح	واستان آن دست دیوانه سلاح
دست او را ورنه آرد صد گزند	چون سلاحش هست و عقلش نه ببند
دادن تیغی به دست راه‌زن	بدگهر را علم و فن آموختن
به که آید علم ناکس را به دست	تیغ دادن در کف زنگی مست
فتنه آمد در کف بدگوهران	علم و مال و منصب و جاه و قران
تا ستانند از کف مجنون سنان	پس غزا زین فرض شد بر مؤمنان
واستان شمشیر را زان زشت‌خو	جان او مجنون تنش شمشیر او
از فضیحت کی کند صد ارسلان	آنچ منصب می‌کند با جاهلان
مارش از سوراخ بر صحرا شتافت	عیب او مخفیست چون آلت بیافت
چونک جاهل شاه حکم مر شود	جمله صحرا مار و کزدم پر شود
طالب رسوایی خویش او شدست	مال و منصب ناکسی که آرد به دست
یا سخا آرد بنا موضع نهد	یا کند بخل و عطاها کم دهد
این چنین باشد عطا که احمق دهد	شاه را در خانهٔ بیذق نهد
جاه پندارید در چاهی فتاد	حکم چون در دست گمراهی فتاد
جان زشت او جهان‌سوزی کند	راه نمی‌داند قلاووزی کند
پی‌روان را غول ادباری گرفت	طفل راه فقر چون پیری گرفت
ماه را هرگز ندید آن بی‌صفا	که بیا تا ماه بنمایم ترا
عکس مه در آب هم ای خام غمر	چون نمایی چون ندیدستی به عمر
عاقلان سرها کشیده در گلیم	احمقان سرور شدستند و ز بیم
که برون آ از گلیم ای بوالهرب	خواند مزمل نبی را زین سبب
که جهان جسمیست سرگردان تو هوش	سر مکش اندر گلیم و رو مپوش
که تو داری شمع وحی شعشعی	هین مشو پنهان ز ننگ مدعی
شمع اندر شب بود اندر قیام	هین قم اللیل که شمعی ای همام
بی‌پناهت شیر اسیر ارنبست	بی‌فروغت روز روشن هم شبست
که تو نوح ثانیی ای مصطفی	باش کشتیبان درین بحر صفا
هر رهی را خاصه اندر راه آب	ره شناسی می‌بباید با لباب
هر طرف غولیست کشتیبان شده	خیز بنگر کاروان ره‌زده
هم‌چو روح‌الله مکن تنها روی	خضر وقتی غوث هر کشتی توی
انقطاع و خلوت آری را بمان	پیش این جمعی چو شمع آسمان
ای هدی چون کوه قاف و تو همای	وقت خلوت نیست اندر جمع آی
سیر را نگذارد از بانگ سگان	بدر بر صدر فلک شد شب روان
بانگ می‌دارند سوی صدر تو	طاعنان هم‌چون سگان بر بدر تو
از سفه و عوع کنان بر بدر تو	این سگان کرند از امر انصتوا
تو ز خشم کر عصای کور را	هین بمگذار ای شفا رنجور را
صد ثواب و اجر یابد از اله	نه تو گفتی قاید اعمی به راه
گشت آمرزیده و یابد رشد	هر که او چل گام کوری را کشد
جوق کوران را قطار اندر قطار	پس بکش تو زین جهان بی‌قرار
ماتم آخر زمان را شادیی	کار هادی این بود تو هادیی
این خیال‌اندیشگان را تا یقین	هین روان کن ای امام المتقین
گردنش را من زنم تو شاد رو	هر که در مکر تو دارد دل گرو
او شکر پندارد و زهرش دهم	بر سر کوریش کوریها نهم
مکرها از مکر من آموختند	عقلها از نور من افروختند
پیش پای نره پیلان جهان	چیست خود آلاجق آن ترکمان
خود چه باشد ای مهین پیغامبرم	آن چراغ او به پیش صرصرم
تا هزاران مرده بر روید ز خاک	خیز در دم تو بصور سهمناک
رستخیزی ساز پیش از رستخیز	چون تو اسرافیل وقتی راست‌خیز
خویش بنما که قیامت نک منم	هر که گوید کو قیامت ای صنم
زین قیامت صد جهان افزون شده	در نگر ای سایل محنت‌زده
پس جواب الاحمق ای سلطان سکوت	ور نباشد اهل این ذکر و قنوت
چون بود جانا دعا نامستجاب	ز آسمان حق سکوت آید جواب
لیک روز از بخت ما بیگاه شد	ای دریغا وقت خرمنگاه شد
تنگ می‌آید برو عمر دوام	وقت تنگست و فراخی این کلام
نیزه‌بازان را همی آرد به تنگ	نیزه‌بازی اندرین کوه‌های تنگ
تنگ‌تر صد ره ز وقت است ای غلام	وقت تنگ و خاطر و فهم عوام
این درازی در سخن چون می‌کشی	چون جواب احمق آمد خامشی
می‌دهد هر شوره را باران و نم	از کمال رحمت و موج کرم
مرده عقلی بود و شهوت‌زنده‌ای	بود شاهی بود او را بنده‌ای
بد سگالیدی نکو پنداشتی	خرده‌های خدمتش بگذاشتی
ور بجنگد نامش از خط بر زنید	گفت شاهنشه جرااش کم کنید
چون جرا کم دید شد تند و حرون	عقل او کم بود و حرص او فزون
تا بدیدی جرم خود گشتی معاف	عقل بودی گرد خود کردی طواف
هر دو پایش بسته گردد بر سری	چون خری پابسته تندد از خری
خود مدان کان دو ز فعل آن خسست	پس بگوید خر که یک بندم بست
خلق عالم را سه گونه آفرید	در حدیث آمد که یزدان مجید
آن فرشته‌ست او نداند جز سجود	یک گره را جمله عقل و علم و جود
نور مطلق زنده از عشق خدا	نیست اندر عنصرش حرص و هوا
هم‌چو حیوان از علف در فربهی	یک گروه دیگر از دانش تهی
از شقاوت غافلست و از شرف	او نبیند جز که اصطبل و علف
نیم او ز افرشته و نیمیش خر	این سوم هست آدمی‌زاد و بشر
نیم دیگر مایل عقلی بود	نیم خر خود مایل سفلی بود
وین بشر با دو مخالف در عذاب	آن دو قوم آسوده از جنگ و حراب
آدمی شکلند و سه امت شدند	وین بشر هم ز امتحان قسمت شدند
هم‌چو عیسی با ملک ملحق شدست	یک گره مستغرق مطلق شدست
رسته از خشم و هوا و قال و قیل	نقش آدم لیک معنی جبرئیل
گوییا از آدمی او خود نزاد	از ریاضت رسته وز زهد و جهاد
خشم محض و شهوت مطلق شدند	قسم دیگر با خران ملحق شدند
تنگ بود آن خانه و آن وصف زفت	وصف جبریلی دریشان بود رفت
خر شود چون جان او بی‌آن شود	مرده گردد شخص کو بی‌جان شود
این سخن حقست و صوفی گفته است	زانک جانی کان ندارد هست پست
در جهان باریک کاریها کند	او ز حیوانها فزون‌تر جان کند
آن ز حیوان دیگر ناید پدید	مکر و تلبیسی که او داند تنید
درها از قعر دریا یافتن	جامه‌های زرکشی را بافتن
یا نجوم و علم طب و فلسفه	خرده‌کاریهای علم هندسه
ره به هفتم آسمان بر نیستش	که تعلق با همین دنیاستش
که عماد بود گاو و اشترست	این همه علم بنای آخرست
نام آن کردند این گیجان رموز	بهر استبقای حیوان چند روز
صاحب دل داند آن را با دلش	علم راه حق و علم منزلش
آفرید و کرد با دانش الیف	پس درین ترکیب حیوان لطیف
زانک نسبت کو بیقظه نوم را	نام کالانعام کرد آن قوم را
حسهای منعکس دارند قوم	روح حیوانی ندارد غیر نوم
انعکاس حس خود از لوح خواند	یقظه آمد نوم حیوانی نماند
چون شد او بیدار عکسیت نمود	هم‌چو حس آنک خواب او را ربود
ترک او کن لا احب الافلین	لاجرم اسفل بود از سافلین
بودش از پستی و آن را فوت کرد	زانک استعداد تبدیل و نبرد
عذر او اندر بهیمی روشنیست	باز حیوان را چو استعداد نیست
هر غذایی کو خورد مغز خرست	زو چو استعداد شد کان رهبرست
سکته و بی‌عقلیش افزون شود	گر بلادر خورد او افیون شود
نیم حیوان نیم حی با رشاد	ماند یک قسم دگر اندر جهاد
کرده چالیش آخرش با اولش	روز و شب در جنگ و اندر کش‌مکش
می‌کشد آن پیش و این واپس به کین	هم‌چو مجنون‌اند و چون ناقه‌ش یقین
میل ناقه پس پی کره دوان	میل مجنون پیش آن لیلی روان
ناقه گردیدی و واپس آمدی	یک دم ار مجنون ز خود غافل بدی
می‌نبودش چاره از بی‌خود شدن	عشق و سودا چونک پر بودش بدن
عقل را سودای لیلی در ربود	آنک او باشد مراقب عقل بود
چون بدیدی او مهار خویش سست	لیک ناقه بس مراقب بود و چست
رو سپس کردی به کره بی‌درنگ	فهم کردی زو که غافل گشت و دنگ
کو سپس رفتست بس فرسنگها	چون به خود باز آمدی دیدی ز جا
ماند مجنون در تردد سالها	در سه روزه ره بدین احوالها
ما دو ضد پس همره نالایقیم	گفت ای ناقه چو هر دو عاشقیم
کرد باید از تو صحبت اختیار	نیستت بر وفق من مهر و مهار
گمره آن جان کو فرو ناید ز تن	این دو همره یکدگر را راه‌زن
تن ز عشق خاربن چون ناقه‌ای	جان ز هجر عرش اندر فاقه‌ای
در زده تن در زمین چنگالها	جان گشاید سوی بالا بالها
پس ز لیلی دور ماند جان من	تا تو با من باشی ای مردهٔ وطن
هم‌چو تیه و قوم موسی سالها	روزگارم رفت زین گون حالها
مانده‌ام در ره ز شستت شصت سال	خطوتینی بود این ره تا وصال
سیر گشتم زین سواری سیرسیر	راه نزدیک و بماندم سخت دیر
گفت سوزیدم ز غم تا چندچند	سرنگون خود را از اشتر در فکند
خویشتن افکند اندر سنگلاخ	تنگ شد بر وی بیابان فراخ
که مخلخل گشت جسم آن دلیر	آنچنان افکند خود را سخت زیر
از قضا آن لحظه پایش هم شکست	چون چنان افکند خود را سوی پست
در خم چوگانش غلطان می‌روم	پای را بر بست و گفتا گو شوم
بر سواری کو فرو ناید ز تن	زین کند نفرین حکیم خوش‌دهن
گوی گشتن بهر او اولی بود	عشق مولی کی کم از لیلی بود
غلط غلطان در خم چوگان عشق	گوی شو می‌گرد بر پهلوی صدق
وان سفر بر ناقه باشد سیر ما	کین سفر زین پس بود جذب خدا
کان فزود از اجتهاد جن و انس	این چنین سیریست مستثنی ز جنس
که نهادش فضل احمد والسلام	این چنین جذبیست نی هر جذب عام
که سوی شه بر نوشتست او پیام	قصه کوته کن برای آن غلام
می‌فرستد پیش شاه نازنین	قصه پر جنگ و پر هستی و کین
هست لایق شاه را آنگه ببر	کالبد نامه‌ست اندر وی نگر
بین که حرفش هست در خورد شهان	گوشه‌ای رو نامه را بگشا بخوان
نامهٔ دیگر نویس و چاره کن	گر نباشد درخور آن را پاره کن
ورنه هر کس سر دل دیدی عیان	لیک فتح نامهٔ تن زپ مدان
کار مردانست نه طفلان کعب	نامه بگشادن چه دشوارست و صعب
زانک در حرص و هوا آغشته‌ایم	جمله بر فهرست قانع گشته‌ایم
تا چنان دانند متن نامه را	باشد آن فهرست دامی عامه را
زین سخن والله اعلم بالصواب	باز کن سرنامه را گردن متاب
متن نامهٔ سینه را کن امتحان	هست آن عنوان چو اقرار زبان
تا منافق‌وار نبود کار تو	که موافق هست با اقرار تو
زان نباید کم که در وی بنگری	چون جوالی بس گرانی می‌بری
گر همی ارزد کشیدن را بکش	که چه داری در جوال از تلخ و خوش
باز خر خود را ازین بیگار و ننگ	ورنه خالی کن جوالت را ز سنگ
سوی سلطانان و شاهان رشید	در جوال آن کن که می‌باید کشید
در عمامهٔ خویش در پیچیده بود	یک فقیهی ژنده‌ها در چیده بود
چون در آید سوی محفل در حطیم	تا شود زفت و نماید آن عظیم
ظاهرا دستار از آن آراسته	ژنده‌ها از جامه‌ها پیراسته
چون منافق اندرون رسوا و زشت	ظاهر دستار چون حلهٔ بهشت
در درون آن عمامه بد دفین	پاره پاره دلق و پنبه و پوستین
تا بدین ناموس یابد او فتوح	روی سوی مدرسه کرده صبوح
منتظر استاده بود از بهر فن	در ره تاریک مردی جامه کن
پس دوان شد تا بسازد کار را	در ربود او از سرش دستار را
باز کن دستار را آنگه ببر	پس فقیهش بانگ برزد کای پسر
باز کن آن هدیه را که می‌بری	این چنین که چار پره می‌پری
آنگهان خواهی ببر کردم حلال	باز کن آن را به دست خود بمال
صد هزاران ژنده اندر ره بریخت	چونک بازش کرد آنک می‌گریخت
ماند یک گز کهنه‌ای در دست او	زان عمامهٔ زفت نابایست او
زین دغل ما را بر آوردی ز کار	بر زمین زد خرقه را کای بی‌عیار
از نصیحت باز گفتم ماجرا	گفت بنمودم دغل لیکن ترا
بانگ زد هم بی‌وفایی خویش گفت	هم‌چنین دنیا اگر چه خوش شکفت
آن دغل کون و نصیحت آن فساد	اندرین کون و فساد ای اوستاد
وآن فسادش گفته رو من لا شی‌ام	کون می‌گوید بیا من خوش‌پیم
بنگر آن سردی و زردی خزان	ای ز خوبی بهاران لب گزان
مرگ او را یاد کن وقت غروب	روز دیدی طلعت خورشید خوب
حسرتش را هم ببین اندر محاق	بدر را دیدی برین خوش چار طاق
بعد فردا شد خرف رسوای خلق	کودکی از حسن شد مولای خلق
بعد پیری بین تنی چون پنبه‌زار	گر تن سیمین‌تنان کردت شکار
فضلهٔ آن را ببین در آب‌ریز	ای بدیده لوتهای چرب خیز
بر طبق آن ذوق و آن نغزی و بو	مر خبث را گو که آن خوبیت کو
چون شدی تو صید شد دانه نهان	گوید او آن دانه بد من دام آن
در صناعت عاقبت لرزان شده	بس انامل رشک استادان شده
آخر اعمش بین و آب از وی چکان	نرگس چشم خمار هم‌چو جان
آخر او مغلوب موشی می‌شود	حیدری کاندر صف شیران رود
چون خر پیرش ببین آخر خرف	طبع تیز دوربین محترف
آخرا چون دم زشت خنگ خر	زلف جعد مشکبار عقل‌بر
وآخر آن رسواییش بین و فساد	خوش ببین کونش ز اول باگشاد
پیش تو بر کند سبلت خام را	زانک او بنمود پیدا دام را
ورنه عقل من ز دامش می‌گریخت	پس مگو دنیا به تزویرم فریفت
غل و زنجیری شدست و سلسله	طوق زرین و حمایل بین هله
اول و آخر در آرش در نظر	همچنین هر جزو عالم می‌شمر
هر که آخربین‌تر او مطرودتر	هر که آخربین‌تر او مسعودتر
چونک اول دیده شد آخر ببین	روی هر یک چون مه فاخر ببین
نیم بیند نیم نی چون ابتری	تا نباشی هم‌چو ابلیس اعوری
این جهان دید آن جهان‌بینش ندید	دید طین آدم و دینش ندید
نیست بهر قوت و کسب و ضیاع	فضل مردان بر زنان ای بو شجاع
فضل بودی بهر قوت ای عمی	ورنه شیر و پیل را بر آدمی
زان بود که مرد پایان بین‌ترست	فضل مردان بر زن ای حالی‌پرست
او ز اهل عاقبت چون زن کمست	مرد کاندر عاقبت‌بینی خمست
تا کدامین را تو باشی مستعد	از جهان دو بانگ می‌آید به ضد
وان یکی بانگش فریب اشقیا	آن یکی بانگش نشور اتقیا
گل بریزد من بمانم شاخ خار	من شکوفهٔ خارم ای خوش گرمدار
بانگ خار او که سوی ما مکوش	بانگ اشکوفه‌ش که اینک گل‌فروش
که محب از ضد محبوبست کر	این پذیرفتی بماندی زان دگر
بانگ دیگر بنگر اندر آخرم	آن یکی بانگ این که اینک حاضرم
نقش آخر ز آینهٔ اول ببین	حاضری‌ام هست چون مکر و کمین
آن دگر را ضد و نا درخور شدی	چون یکی زین دو جوال اندر شدی
کش عقول و مسمع مردان شنید	ای خنک آنکو ز اول آن شنید
غیر آنش کژ نماید یا شگفت	خانه خالی یافت و جا را او گرفت
آن خبث را آب نتواند برید	کوزهٔ نو کو به خود بولی کشید
کفر کافر را و مرشد را رشد	در جهان هر چیز چیزی می‌کشد
تا تو آهن یا کهی آیی بشست	کهربا هم هست و مغناطیس هست
ور کهی بر کهربا بر می‌تنی	برد مغناطیست ار تو آهنی
لاجرم شد پهلوی فجار جار	آن یکی چون نیست با اخیار یار
هست هامان پیش سبطی بس رجیم	هست موسی پیش قبطی بس ذمیم
جان موسی طالب سبطی شده	جان هامان جاذب قبطی شده
معدهٔ آدم جذوب گندم آب	معدهٔ خر که کشد در اجتذاب
بنگر او را کوش سازیدست امام	گر تو نشناسی کسی را از ظلام
تا بدان جنسیتش پیدا شود	زانک هر کره پی مادر رود
شیر خر از نیم زیرینه رسد	آدمی را شیر از سینه رسد
این عجب که جبر نی و ظلم نیست	عدل قسامست و قسمت کردنیست
ظلم بودی کی نگهبانی بدی	جبر بودی کی پشیمانی بدی
راز ما را روز کی گنجا بود	روز آخر شد سبق فردا بود
بر دم و بر چاپلوس فاسقی	ای بکرده اعتماد واثقی
آخر آن خیمه‌ست بس واهی‌طناب	قبه‌ای بر ساختستی از حباب
راه نتوانند دیدن ره‌روان	زرق چون برقست و اندر نور آن
هر دو اندر بی‌وفایی یکدل‌اند	این جهان و اهل او بی‌حاصل‌اند
گرچه رو آرد به تو آن رو قفاست	زادهٔ دنیا چو دنیا بی‌وفاست
تا ابد در عهد و پیمان مستمر	اهل آن عالم چو آن عالم ز بر
معجزات از همدگر کی بستدند	خود دو پیغمبر به هم کی ضد شدند
شادی عقلی نگردد اندهان	کی شود پژمرده میوهٔ آن جهان
او دنی و قبله‌گاه او دنیست	نفس بی‌عهدست زان رو کشتنیست
مرده را درخور بود گور و کفن	نفسها را لایقست این انجمن
قبله‌اش دنیاست او را مرده دان	نفس اگر چه زیرکست و خرده‌دان
شد ز خاک مرده‌ای زنده پدید	آب وحی حق بدین مرده رسید
تو بدان گلگونهٔ طال بقاش	تا نیاید وحش تو غره مباش
تاب خورشیدی که آن آفل نشد	بانگ و صیتی جو که آن خامل نشد
قوم فرعون‌اند اجل چون آب نیل	آن هنرهای دقیق و قال و قیل
گرچه خلقان را کشد گردن کشان	رونق و طاق و طرنب و سحرشان
مرگ چوبی دان که آن گشت اژدها	سحرهای ساحران دان جمله را
یک جهان پر شب بد آن را صبح خورد	جادویها را همه یک لقمه کرد
بل همان سانست کو بودست پیش	نور از آن خوردن نشد افزون و بیش
ذات را افزونی و آفات نی	در اثر افزون شد و در ذات نی
آنچ اول آن نبود اکنون نشد	حق ز ایجاد جهان افزون نشد
در میان این دو افزونیست فرق	لیک افزون گشت اثر ز ایجاد خلق
تا پدید آید صفات و کار او	هست افزونی اثر اظهار او
کو بود حادث به علتها علیل	هست افزونی هر ذاتی دلیل
چون کنم کین خلق را تمییز نیست	گفت موسی سحر هم حیران‌کنیست
عقل بی‌تمییز را بینا کنم	گفت حق تمییز را پیدا کنم
موسیا تو غالب آیی لا تخف	گرچه چون دریا برآوردند کف
چون عصا شد مار آنها گشت عار	بود اندر عهده خود سحر افتخار
سنگ مرگ آمد نمکها را محک	هر کسی را دعوی حسن و نمک
هر دو را از بام بود افتاد طشت	سحر رفت و معجزهٔ موسی گذشت
بانگ طشت دین به جز رفعت چه ماند	بانگ طشت سحر جز لعنت چه ماند
در صف آ ای قلب و اکنون لاف زن	چون محک پنهان شدست از مرد و زن
می‌برندت از عزیزی دست دست	وقت لافستت محک چون غایبست
ای زر خالص من از تو کی کمم	قلب می‌گوید ز نخوت هر دمم
لیک می‌آید محک آماده باش	زر همی‌گوید بلی ای خواجه‌تاش
زر خالص را چه نقصانست گاز	مرگ تن هدیه‌ست بر اصحاب راز
آن سیه که آخر شد او اول شدی	قلب اگر در خویش آخربین بدی
دور بودی از نفاق و از شقا	چون شدی اول سیه اندر لقا
عقل او بر زرق او غالب بدی	کیمیای فضل را طالب بدی
جابر اشکستگان دیدی به پیش	چون شکسته‌دل شدی از حال خویش
از شکسته‌بند در دم بسته شد	عاقبت را دید و او اشکسته شد
آن زراندود از کرم محروم ماند	فضل مسها را سوی اکسیر راند
که نماند مشتریت اعمی چنین	ای زراندوده مکن دعوی ببین
چشم بندی ترا رسوا کند	نور محشر چشمشان بینا کند
حسرت جانها و رشک دیده‌اند	بنگر آنها را که آخر دیده‌اند
سر فاسد ز اصل سر ببریده‌اند	بنگر آنها را که حالی دیده‌اند
صبح صادق صبح کاذب هر دو یک	پیش حالی‌بین که در جهلست و شک
داد بر باد هلاکت ای جوان	صبح کاذب صد هزاران کاروان
وای آن جان کش محک و گاز نیست	نیست نقدی کش غلط‌انداز نیست
دین احمد را به فن برهم زدم	بو مسیلم گفت خود من احمدم
غرهٔ اول مشو آخر نگر	بو مسیلم را بگو کم کن بطر
پس‌روی کن تا رود در پیش شمع	این قلاوزی مکن از حرص جمع
کین طرف دانه‌ست یا خود دامگاه	شمع مقصد را نماید هم‌چو ماه
دیده گردد نقش باز و نقش زاغ	گر بخواهی ور نخواهی با چراغ
بانگ بازان سپید آموختند	ورنه این زاغان دغل افروختند
راز هدهد کو و پیغام سبا	بانگ هدهد گر بیاموزد فتی
تاج شاهان را ز تاج هدهدان	بانگ بر رسته ز بر بسته بدان
بسته‌اند این بی‌حیایان بر زبان	حرف درویشان و نکتهٔ عارفان
زانک چندل را گمان بردند عود	هر هلاک امت پیشین که بود
لیک حرص و آز کور و کر کند	بودشان تمییز کان مظهر کند
کوری حرص است که آن معذور نیست	کوری کوران ز رحمت دور نیست
چار میخ حاسدی مغفور نی	چارمیخ شه ز رحمت دور نی
بدگلویی چشم آخربینت بست	ماهیا آخر نگر بنگر بشست
هین مباش اعور چو ابلیس لعین	با دو دیده اول و آخر ببین
چون بهایم بی‌خبر از بازپس	اعور آن باشد که حالی دید و بس
هم‌چو یک چشمست کش نبود شرف	چون دو چشم گاو در جرم تلف
که دو چشمش راست مسند چشم تو	نصف قیمت ارزد آن دو چشم او
نصف قیمت لایقست از جاده‌ای	ور کنی یک چشم آدم‌زاده‌ای
بی دو چشم یار کاری می‌کند	زانک چشم آدمی تنها به خود
گر دو چشمش هست حکمش اعورست	چشم خر چون اولش بی آخرست
می‌نویسد رقعه در طمع رغیف	این سخن پایان ندارد وان خفیف
کای بخیل از مطبخ شاه سخی	رفت پیش از نامه پیش مطبخی
از جری‌ام آیدش اندر نظر	دور ازو وز همت او کین قدر
نه برای بخل و نه تنگی دست	گفت بهر مصلحت فرموده است
پیش شه خاکست هم زر کهن	گفت دهلیزیست والله این سخن
او همه رد کرد از حرصی که داشت	مطبخی ده گونه حجت بر فراشت
زد بسی تشنیع او سودی نداشت	چون جری کم آمدش در وقت چاشت
گفت نه که بنده فرمانیم ما	گفت قاصد می‌کنید اینها شما
بر کمان کم زن که از بازوست تیر	این مگیر از فرع این از اصل گیر
بر نبی کم نه گنه کان از خداست	ما رمیت اذ رمیت ابتلاست
پیشتر بنگر یکی بگشای چشم	آب از سر تیره است ای خیره‌خشم
سوی شه بنوشت خشمین رقعه‌ای	شد ز خشم و غم درون بقعه‌ای
گوهر جود و سخای شاه سفت	اندر آن رقعه ثنای شاه گفت
در قضای حاجت حاجات‌جو	کای ز بحر و ابر افزون کف تو
کف تو خندان پیاپی خوان نهد	زانک ابر آنچ دهد گریان دهد
بوی خشم از مدح اثرها می‌نمود	ظاهر رقعه اگر چه مدح بود
که تو دوری دور از نور سرشت	زان همه کار تو بی‌نورست و زشت
هم‌چو میوهٔ تازه زو فاسد شود	رونق کار خسان کاسد شود
زانک هست از عالم کون و فساد	رونق دنیا برآرد زو کساد
چونک در مداح باشد کینه‌ها	خوش نگردد از مدیحی سینه‌ها
وانگهان الحمد خوان چالاک شو	ای دل از کین و کراهت پاک شو
از زبان تلبیس باشد یا فسون	بر زبان الحمد و اکراه درون
من به ظاهر من به باطن ناظرم	وانگهان گفته خدا که ننگرم
باز پرسیدند یاران از فراق	آن یکی با دلق آمد از عراق
بود بر من بس مبارک مژده‌ور	گفت آری بد فراق الا سفر
که قرینش باد صد مدح و ثنا	که خلیفه داد ده خلعت مرا
تا که شکر از حد و اندازه ببرد	شکرها و حمدها بر می‌شمرد
بر دروغ تو گواهی می‌دهند	پس بگفتندش که احوال نژند
شکر را دزدیده یا آموخته	تن برهنه سر برهنه سوخته
بر سر و بر پای بی توفیر تو	کو نشان شکر و حمد میر تو
هفت اندامت شکایت می‌کند	گر زبانت مدح آن شه می‌تند
مر ترا کفشی و شلواری نبود	در سخای آن شه و سلطان جود
میر تقصیری نکرد از افتقاد	گفت من ایثار کردم آنچ داد
بخش کردم بر یتیم و بر فقیر	بستدم جمله عطاها از امیر
در جزا زیرا که بودم پاک‌باز	مال دادم بستدم عمر دراز
چیست اندر باطنت این دود نفت	پس بگفتندش مبارک مال رفت
کی بود انده نشان ابتشار	صد کراهت در درون تو چو خار
گر درستست آنچ گفتی ما مضی	کو نشان عشق و ایثار و رضا
سیل اگر بگذشت جای سیل کو	خود گرفتم مال گم شد میل کو
گر نماند او جان‌فزا ازرق چرا	چشم تو گر بد سیاه و جان‌فزا
بوی لاف کژ همی‌آید خمش	کو نشان پاک‌بازی ای ترش
صد علامت هست نیکوکار را	صد نشان باشد درون ایثار را
در درون صد زندگی آید خلف	مال در ایثار اگر گردد تلف
تخمهای پاک آنگه دخل نی	در زمین حق زراعت کردنی
پس چه واسع باشد ارض الله بگو	گر نروید خوشه از روضات هو
چون بود ارض الله آن مستوسعیست	چونک این ارض فنا بی‌ریع نیست
دانه‌ای را کمترین خود هفصدست	این زمین را ریع او خود بی‌حدست
نه برونت هست اثر نه اندرون	حمد گفتی کو نشان حامدون
که گواه حمد او شد پا و دست	حمد عارف مر خدا را راستست
وز تک زندان دنیااش خرید	از چه تاریک جسمش بر کشید
آیت حمدست او را بر کتف	اطلس تقوی و نور مؤتلف
ساکن گلزار و عین جاریه	وا رهیده از جهان عاریه
مجلس و جا و مقام و رتبتش	بر سریر سر عالی‌همتش
جمله سر سبزند و شاد و تازه‌رو	مقعد صدقی که صدیقان درو
صد نشانی دارد و صد گیر و دار	حمدشان چون حمد گلشن از بهار
وآن گلستان و نگارستان گواه	بر بهارش چشمه و نخل و گیاه
در گواهی هم‌چو گوهر بر صدف	شاهد شاهد هزاران هر طرف
وز سر و رو تابد ای لافی غمت	بوی سر بد بیاید از دمت
تو به جلدی های هو کم کن گزاف	بوشناسانند حاذق در مصاف
از دم تو می‌کند مکشوف راز	تو ملاف از مشک کان بوی پیاز
می‌زند از سیر که یافه مگوی	گل‌شکر خوردم همی‌گویی و بوی
خانهٔ دل را نهان همسایگان	هست دل مانندهٔ خانهٔ کلان
مطلع گردند بر اسرار ما	از شکاف روزن و دیوارها
صاحب خانه و ندارد هیچ سهم	از شکافی که ندارد هیچ وهم
می‌برند از حال انسی خفیه بو	از نبی بر خوان که دیو و قوم او
زانک زین محسوس و زین اشباه نیست	از رهی که انس از آن آگاه نیست
با محک ای قلب دون لافی مزن	در میان ناقدان زرقی متن
که خدایش کرد امیر جسم و قلب	مر محک را ره بود در نقد و قلب
واقف‌اند از سر ما و فکر و کیش	چون شیاطین با غلیظیهای خویش
ما ز دزدیهای ایشان سرنگون	مسلکی دارند دزدیده درون
صاحب نقب و شکاف روزنند	دم به دم خبط و زیانی می‌کنند
بی‌خبر باشند از حال نهان	پس چرا جان‌های روشن در جهان
روحها که خیمه بر گردون زدند	در سرایت کمتر از دیوان شدند
از شهاب محرق او مطعون شود	دیو دزدانه سوی گردون رود
که شقی در جنگ از زخم سنان	سرنگون از چرخ زیر افتد چنان
از فلکشان سرنگون می‌افکنند	آن ز رشک روحهای دل‌پسند
این گمان بر روحهای مه مبر	تو اگر شلی و لنگ و کور و کر
که بسی جاسوس هست آن سوی تن	شرم دار و لاف کم زن جان مکن
بر سقام تو ز تو واقف‌ترند	این طبیبان بدن دانش‌ورند
که ندانی تو از آن رو اعتلال	تا ز قاروره همی‌بینند حال
بو برند از تو بهر گونه سقم	هم ز نبض و هم ز رنگ و هم ز دم
چون ندانند از تو بی‌گفت دهان	پس طبیبان الهی در جهان
صد سقم بینند در تو بی‌درنگ	هم ز نبضت هم ز چشمت هم ز رنگ
که بدین آیاتشان حاجت بود	این طبیبان نوآموزند خود
تا به قعر باد و بودت در دوند	کاملان از دور نامت بشنوند
دیده باشندت ترا با حالها	بلک پیش از زادن تو سالها
که ز حال بوالحسن پیشین چه دید	آن شنیدی داستان بایزید
با مریدان جانب صحرا و دشت	روزی آن سلطان تقوی می‌گذشت
در سواد ری ز سوی خارقان	بوی خوش آمد مر او را ناگهان
بوی را از باد استنشاق کرد	هم بدانجا نالهٔ مشتاق کرد
جان او از باد باده می‌چشید	بوی خوش را عاشقانه می‌کشید
چون عرق بر ظاهرش پیدا شود	کوزه‌ای کو از یخابه پر بود
از درون کوزه نم بیرون نجست	آن ز سردی هوا آبی شدست
آب هم او را شراب ناب گشت	باد بوی‌آور مر او را آب گشت
یک مرید او را از آن دم بر رسید	چون درو آثار مستی شد پدید
که برونست از حجاب پنج و شش	پس بپرسیدش که این احوال خوش
می‌شود رویت چه حالست و نوید	گاه سرخ و گاه زرد و گه سپید
بی‌شک از غیبست و از گلزار کل	می‌کشی بوی و به ظاهر نیست گل
هر دم از غیبت پیام و نامه‌ای	ای تو کام جان هر خودکامه‌ای
می‌رسد اندر مشام تو شفا	هر دمی یعقوب‌وار از یوسفی
شمه‌ای زان گلستان با ما بگو	قطره‌ای بر ریز بر ما زان سبو
که لب ما خشک و تو تنها خوری	خو نداریم ای جمال مهتری
زانچ خوردی جرعه‌ای بر ما بریز	ای فلک‌پیمای چست چست‌خیز
جز تو ای شه در حریفان در نگر	میر مجلس نیست در دوران دگر
می یقین مر مرد را رسواگرست	کی توان نوشید این می زیردست
چشم مست خویشتن را چون کند	بوی را پوشیده و مکنون کند
صد هزاران پرده‌اش دارد نهان	خود نه آن بویست این که اندر جهان
دشت چه کز نه فلک هم در گذشت	پر شد از تیزی او صحرا و دشت
کین برهنه نیست خود پوشش‌پذیر	این سر خم را به کهگل در مگیر
آنچ بازت صید کردش بازگو	لطف کن ای رازدان رازگو
هم‌چنانک مر نبی را از یمن	گفت بوی بوالعجب آمد به من
از یمن می‌آیدم بوی خدا	که محمد گفت بر دست صبا
بوی یزدان می‌رسد هم از اویس	بوی رامین می‌رسد از جان ویس
مر نبی را مست کرد و پر طرب	از اویس و از قرن بوی عجب
آن زمینی آسمانی گشته بود	چون اویس از خویش فانی گشته بود
چاشنی تلخیش نبود دگر	آن هلیلهٔ پروریده در شکر
نقش دارد از هلیله طعم نی	آن هلیلهٔ رسته از ما و منی
تا چه گفت از وحی غیب آن شیرمرد	این سخن پایان ندارد باز گرد
کاندرین ده شهریاری می‌رسد	گفت زین سو بوی یاری می‌رسد
می‌زند بر آسمانها خرگهی	بعد چندین سال می‌زاید شهی
از من او اندر مقام افزون بود	رویش از گلزار حق گلگون بود
حلیه‌اش وا گفت ز ابرو و ذقن	چیست نامش گفت نامش بوالحسن
یک به یک واگفت از گیسو و رو	قد او و رنگ او و شکل او
از صفات و از طریقه و جا و بود	حلیه‌های روح او را هم نمود
دل بر آن کم نه که آن یک ساعتیست	حلیهٔ تن هم‌چو تن عاریتیست
حلیهٔ آن جان طلب کان بر سماست	حلیهٔ روح طبیعی هم فناست
نور او بالای سقف هفتمین	جسم او هم‌چون چراغی بر زمین
قرص او اندر چهارم چارطاق	آن شعاع آفتاب اندر وثاق
بوی گل بر سقف و ایوان دماغ	نقش گل در زیربینی بهر لاغ
عکس آن بر جسم افتاده عرق	مرد خفته در عدن دیده فرق
پر شده کنعان ز بوی آن قمیص	پیرهن در مصر رهن یک حریص
از کباب آراستند آن سیخ را	بر نبشتند آن زمان تاریخ را
زاده شد آن شاه و نرد ملک باخت	چون رسید آن وقت و آن تاریخ راست
بوالحسن بعد وفات بایزید	از پس آن سالها آمد پدید
آن‌چنان آمد که آن شه گفته بود	جملهٔ خوهای او ز امساک وجود
از چه محفوظست محفوظ از خطا	لوح محفوظ است او را پیشوا
وحی حق والله اعلم بالصواب	نه نجومست و نه رملست و نه خواب
وحی دل گویند آن را صوفیان	از پی روپوش عامه در بیان
چون خطا باشد چو دل آگاه اوست	وحی دل گیرش که منظرگاه اوست
از خطا و سهو آمن آمدی	مؤمنا ینظر به نور الله شدی
عین فقرش دایه و مطعم شود	صوفیی از فقر چون در غم شود
رحم قسم عاجزی اشکسته است	زانک جنت از مکاره رسته است
رحم حق و خلق ناید سوی او	آنک سرها بشکند او از علو
از کمی اجرای نان شد ناتوان	این سخن آخر ندارد وان جوان
آن شبه‌ش در گردد و اویم شود	شاد آن صوفی که رزقش کم شود
او سزای قرب و اجری‌گاه شد	زان جرای خاص هر که آگاه شد
جانش از نقصان آن لرزان شود	زان جرای روح چون نقصان شود
که سمن‌زار رضا آشفته است	پس بداند که خطایی رفته است
رقعه سوی صاحب خرمن نبشت	هم‌چنانک آن شخص از نقصان کشت
خواند او رقعه جوابی وا نداد	رقعه‌اش بردند پیش میر داد
پس جواب احمق اولیتر سکوت	گفت او را نیست الا درد لوت
بند فرعست او نجوید اصل هیچ	نیستش درد فراق و وصل هیچ
کز غم فرعش فراغ اصل نی	احمقست و مردهٔ ما و منی
کز درخت قدرت حق شد عیان	آسمانها و زمین یک سیب دان
وز درخت و باغبانی بی‌خبر	تو چه کرمی در میان سیب در
لیک جانش از برون صاحب‌علم	آن یکی کرمی دگر در سیب هم
بر نتابد سیب آن آسیب را	جنبش او وا شکافد سیب را
صورتش کرمست و معنی اژدها	بر دریده جنبش او پرده‌ها
او قدم بس سست بیرون می‌نهد	آتش که اول ز آهن می‌جهد
می‌رساند شعله‌ها او تا اثیر	دایه‌اش پنبه‌ست اول لیک اخیر
آخر الامر از ملایک برترست	مرد اول بستهٔ خواب و خورست
شعله و نورش برآیدت بر سها	در پناه پنبه و کبریتها
کندهٔ آهن به سوزن می‌کند	عالم تاریک روشن می‌کند
نه ز روحست و نه از روحانی است	گرچه آتش نیز هم جسمانی است
جسم پیش بحر جان چون قطره‌ای	جسم را نبود از آن عز بهره‌ای
چون رود جان جسم بین چون می‌شود	جسم از جان روزافزون می‌شود
جان تو تا آسمان جولان‌کنیست	حد جسمت یک دو گز خود بیش نیست
روح را اندر تصور نیم گام	تا به بغداد و سمرقند ای همام
نور روحش تا عنان آسمان	دو درم سنگست پیه چشمتان
چشم بی‌این نور چه بود جز خراب	نور بی این چشم می‌بیند به خواب
لیک تن بی‌جان بود مردار و پست	جان ز ریش و سبلت تن فارغست
پیشتر رو روح انسانی ببین	بارنامهٔ روح حیوانیست این
تا لب دریای جان جبرئیل	بگذر از انسان هم و از قال و قیل
جبرئیل از بیم تو واپس خزد	بعد از آنت جان احمد لب گزد
من به سوی تو بسوزم در زمان	گوید ار آیم به قدر یک کمان
بی‌جواب نامه خستست آن پسر	این بیابان خود ندارد پا و سر
با خیانت کرد رقعه‌بر ز تاب	کای عجب چونم نداد آن شه جواب
کو منافق بود و آبی زیر کاه	رقعه پنهان کرد و ننمود آن به شاه
دیگری جویم رسول ذو فنون	رقعهٔ دیگر نویسم ز آزمون
عیب بنهاده ز جهل آن بی‌خبر	بر امیر و مطبخی و نامه‌بر
کژروی کردم چو اندر دین شمن	هیچ گرد خود نمی‌گردد که من
پس سلیمان گفت بادا کژ مغژ	باد بر تخت سلیمان رفت کژ
ور روی کژ از کژم خشمین مشو	باد هم گفت ای سیلمان کژ مرو
تا رود انصاف ما را در سبق	این ترازو بهر این بنهاد حق
تا تو با من روشنی من روشنم	از ترازو کم کنی من کم کنم
روز روشن را برو چون لیل کرد	هم‌چنین تاج سلیمان میل کرد
آفتابا کم مشو از شرق من	گفت تا جا کژ مشو بر فرق من
باز کژ می‌شد برو تاج ای فتی	راست می‌کرد او به دست آن تاج را
گفت تاجا چیست آخر کژ مغژ	هشت بارش راست کرد و گشت کژ
کژ شوم چون کژ روی ای مؤتمن	گفت اگر صد ره کنی تو راست من
دل بر آن شهوت که بودش کرد سرد	پس سلیمان اندرونه راست کرد
آنچنان که تاج را می‌خواست شد	بعد از آن تاجش همان دم راست شد
تاج او می‌گشت تارک‌جو به قصد	بعد از آنش کژ همی کرد او به قصد
راست می‌شد تاج بر فرق سرش	هشت کرت کژ بکرد آن مهترش
چون فشاندی پر ز گل پرواز کن	تاج ناطق گشت کای شه ناز کن
پرده‌های غیب این برهم درم	نیست دستوری کزین من بگذرم
مر دهانم را ز گفت ناپسند	بر دهانم نه تو دست خود ببند
بر کسی تهمت منه بر خویش گرد	پس ترا هر غم که پیش آید ز درد
آن مکن که می‌سگالید آن غلام	ظن مبر بر دیگری ای دوستکام
گاه خشمش با شهنشاه سخی	گاه جنگش با رسول و مطبخی
طفلکان خلق را سر می‌ربود	هم‌چو فرعونی که موسی هشته بود
او شده اطفال را گردن گسل	آن عدو در خانهٔ آن کور دل
واندرون خوش گشته با نفس گران	تو هم از بیرون بدی با دیگران
وز برون تهمت به هر کس می‌نهی	خود عدوت اوست قندش می‌دهی
با عدو خوش بی‌گناهان را مذل	هم‌چو فرعونی تو کور و کوردل
می‌نوازی مر تن پر غرم را	چند فرعونا کشی بی‌جرم را
حکم حق بی‌عقل و کورش کرده بود	عقل او بر عقل شاهان می‌فزود
گر فلاطونست حیوانش کند	مهر حق بر چشم و بر گوش خرد
آنچنان که حکم غیب بایزید	حکم حق بر لوح می‌آید پدید
بوالحسن از مردمان آن را شنود	هم‌چنان آمد که او فرموده بود
درس گیرد هر صباح از تربتم	که حسن باشد مرید و امتم
وز روان شیخ این بشنیده‌ام	گفت من هم نیز خوابش دیده‌ام
ایستادی تا ضحی اندر حضور	هر صباحی رو نهادی سوی گور
یا که بی‌گفتی شکالش حل شدی	یا مثال شیخ پیشش آمدی
گورها را برف نو پوشیده بود	تا یکی روزی بیامد با سعود
قبه قبه دیده و شد جانش به غم	توی بر تو برفها هم‌چون علم
ها انا ادعوک کی تسعی الی	بانگش آمد از حظیرهٔ شیخ حی
عالم ار برفست روی از من متاب	هین بیا این سو بر آوازم شتاب
آن عجایب را که اول می‌شنید	حال او زان روز شد خوب و بدید
پر ز تشنیع و نفیر و پر فغان	نامهٔ دیگر نوشت آن بدگمان
ای عجب آنجا رسید و یافت ره	که یکی رقعه نبشتم پیش شه
هم نداد او را جواب و تن بزد	آن دگر را خواند هم آن خوب‌خد
او مکرر کرد رقعه پنج بار	خشک می‌آورد او را شهریار
گر جوابش بر نویسی هم رواست	گفت حاجب آخر او بندهٔ شماست
برغلام و بنده اندازی نظر	از شهی تو چه کم گردد اگر
مرد احمق زشت و مردود حقست	گفت این سهلست اما احمقست
هم کند بر من سرایت علتش	گرچه آمرزم گناه و زلتش
خاصه این گر خبیث ناپسند	صد کس از گرگین همه گرگین شوند
شوم او بی‌آب دارد ابر را	گر کم عقلی مبادا گبر را
شهر شد ویرانه از بومی او	نم نبارد ابر از شومی او
کرد ویران عالمی را در فضوح	از گر آن احمقان طوفان نوح
او عدو ماست و غول ره‌زنست	گفت پیغامبر که احمق هر که هست
روح او و ریح او ریحان ماست	هر که او عاقل بود از جان ماست
زانک فیضی دارد از فیاضیم	عقل دشنامم دهد من راضیم
نبود آن مهمانیش بی‌مایده	نبود آن دشنام او بی‌فایده
من از آن حلوای او اندر تبم	احمق ار حلوا نهد اندر لبم
نیست بوسهٔ کون خر را چاشنی	این یقین دان گر لطیف و روشنی
جامه از دیگش سیه بی‌مایده	سبلتت گنده کند بی‌فایده
نور عقلست ای پسر جان را غذی	مایده عقلست نی نان و شوی
از جز آن جان نیابد پرورش	نیست غیر نور آدم را خورش
کین غذای خر بود نه آن حر	زین خورشها اندک اندک باز بر
لقمه‌های نور را آکل شوی	تا غذای اصل را قابل شوی
فیض آن جانست کین جان جان شدست	عکس آن نورست کین نان نان شدست
خاک ریزی بر سر نان و تنور	چون خوری یکبار از ماکول نور
که در آموزی چو در مکتب صبی	عقل دو عقلست اول مکسبی
از معانی وز علوم خوب و بکر	از کتاب و اوستاد و فکر و ذکر
لیک تو باشی ز حفظ آن گران	عقل تو افزون شود بر دیگران
لوح محفوظ اوست کو زین در گذشت	لوح حافظ باشی اندر دور و گشت
چشمهٔ آن در میان جان بود	عقل دیگر بخشش یزدان بود
نه شود گنده نه دیرینه نه زرد	چون ز سینه آب دانش جوش کرد
کو همی‌جوشد ز خانه دم به دم	ور ره نبعش بود بسته چه غم
کان رود در خانه‌ای از کویها	عقل تحصیلی مثال جویها
از درون خویشتن جو چشمه را	راه آبش بسته شد شد بی‌نوا
کز تردد وا ردهد وز محبسی	مشورت می‌کرد شخصی با کسی
ماجرای مشورت با او بگو	گفت ای خوش‌نام غیر من بجو
نبود از رای عدو پیروز هیچ	من عدوم مر ترا با من مپیچ
دوست بهر دوست لاشک خیرجوست	رو کسی جو که ترا او هست دوست
کژ روم با تو نمایم دشمنی	من عدوم چاره نبود کز منی
جستن از غیر محل ناجستنیست	حارسی از گرگ جستن شرط نیست
من ترا کی ره نمایم ره زنم	من ترا بی‌هیچ شکی دشمنم
هست در گلخن میان بوستان	هر که باشد همنشین دوستان
هست او در بوستان در گولخن	هر که با دشمن نشیند در زمن
تا نگردد دوست خصم و دشمنت	دوست را مازار از ما و منت
یا برای راحت جان خودت	خیر کن با خلق بهر ایزدت
در دلت ناید ز کین ناخوش صور	تا هماره دوست بینی در نظر
مشورت با یار مهرانگیز کن	چونک کردی دشمنی پرهیز کن
که توی دیرینه دشمن‌دار من	گفت می‌دانم ترا ای بوالحسن
عقل تو نگذاردت که کژ روی	لیک مرد عاقلی و معنوی
عقل بر نفس است بند آهنین	طبع خواهد تا کشد از خصم کین
عقل چون شحنه‌ست در نیک و بدش	آید و منعش کند وا داردش
پاسبان و حاکم شهر دلست	عقل ایمانی چو شحنهٔ عادلست
دزد در سوراخ ماند هم‌چو موش	هم‌چو گربه باشد او بیدارهوش
نیست گربه یا که نقش گربه است	در هر آنجا که برآرد موش دست
عقل ایمانی که اندر تن بود	گربهٔ چه شیر شیرافکن بود
نعرهٔ او مانع چرندگان	غرهٔ او حاکم درندگان
خواه شحنه باش گو و خواه نی	شهر پر دزدست و پر جامه‌کنی
به هر جنگ کافر و دفع فضول	یک سریه می‌فرستادش رسول
میر لشکر کردش و سالار خیل	یک جوانی را گزید او از هذیل
قوم بی‌سرور تن بی‌سر بود	اصل لشکر بی‌گمان سرور بود
زان بود که ترک سرور کرده‌ای	این همه که مرده و پژمرده‌ای
می‌کشی سر خویش را سر می‌کنی	از کسل وز بخل وز ما و منی
او سر خود گیرد اندر کوهسار	هم‌چو استوری که بگریزد ز بار
هر طرف گرگیست اندر قصد خر	صاحبش در پی دوان کای خیره سر
پیشت آید هر طرف گرگ قوی	گر ز چشمم این زمان غایب شوی
که نبینی زندگانی را دگر	استخوانت را بخاید چون شکر
آتش از بی‌هیزمی گردد تلف	آن مگیر آخر بمانی از علف
وز گرانی بار که جانت منم	هین بمگریز از تصرف کردنم
حکم غالب را بود ای خودپرست	تو ستوری هم که نفست غالبست
اسپ تازی را عرب گوید تعال	خر نخواندت اسپ خواندت ذوالجلال
بهر استوران نفس پر جفا	میر آخر بود حق را مصطفی
تا ریاضتتان دهم من رایضم	قل تعالوا گفت از جذب کرم
زین ستوران بس لگدها خورده‌ام	نفسها را تا مروض کرده‌ام
از لگدهااش نباشد چاره‌ای	هر کجا باشد ریاضت‌باره‌ای
که ریاضت دادن خامان بلاست	لاجرم اغلب بلا بر انبیاست
تا یواش و مرکب سلطان شوید	سکسکانید از دمم یرغا روید
ای ستوران رمیده از ادب	قل تعالوا قل تعالو گفت رب
زان دو بی‌تمکین تو پر از کین مشو	گر نیایند ای نبی غمگین مشو
هر ستوری را صطبلی دیگرست	گوش بعضی زین تعالواها کرست
هست هر اسپی طویلهٔ او جدا	منهزم گردند بعضی زین ندا
زانک هر مرغی جدا دارد قفس	منقبض گردند بعضی زین قصص
زین سبب بر آسمان صف صف شدند	خود ملایک نیز ناهمتا بدند
در سبق هر یک ز یک بالاترند	کودکان گرچه به یک مکتب درند
منصب دیدار حس چشم‌راست	مشرقی و مغربی را حسهاست
جمله محتاجان چشم روشن‌اند	صد هزاران گوشها گر صف زنند
در سماع جان و اخبار و نبی	باز صف گوشها را منصبی
هیچ چشمی از سماع آگاه نیست	صد هزاران چشم را آن راه نیست
هر یکی معزول از آن کار دگر	هم‌چنین هر حس یک یک می‌شمر
ده صف‌اند اندر قیام الصافون	پنج حس ظاهر و پنج اندرون
می‌رود سوی صفی کان واپسست	هر کسی کو از صف دین سرکشست
کیمیای بس شگرفست این سخن	تو ز گفتار تعالوا کم مکن
کیمیا را هیچ از وی وام گیر	گر مسی گردد ز گفتارت نفیر
گفت تو سودش کند در آخرش	این زمان گر بست نفس ساحرش
هین که ان الله یدعوا للسلام	قل تعالوا قل تعالوا ای غلام
سروری جو کم طلب کن سروری	خواجه باز آ از منی و از سری
از برای لشکر منصور خیل	چون پیمبر سروری کرد از هذیل
اعتراض و لانسلم بر فراشت	بوالفضولی از حسد طاقت نداشت
در متاع فانیی چون فانی‌اند	خلق را بنگر که چون ظلمانی‌اند
مرده از جان زنده‌اند از مخرقه	از تکبر جمله اندر تفرقه
وانگهی مفتاح زندانش به دست	این عجب که جان به زندان اندرست
می‌زند بر دامنش جوی روان	پای تا سر غرق سرگین آن جوان
پهلوی آرامگاه و پشت‌دار	دایما پهلو به پهلو بی‌قرار
کز گزافه دل نمی‌جوید پناه	نور پنهانست و جست و جو گواه
نه بدی وحشت نه دل جستی خلاص	گر نبودی حبس دنیا را مناص
که بجو ای ضال منهاج رشد	وحشتت هم‌چون موکل می‌کشد
یافتش رهن گزافه جستنست	هست منهاج و نهان در مکمنست
تو درین طالب رخ مطلوب بین	تفرقه‌جویان جمع اندر کمین
کان دهندهٔ زندگی را فهم کن	مردگان باغ برجسته ز بن
کی بدی گر نیستی کس مژده‌ور	چشم این زندانیان هر دم به در
کی بدندی گر نبودی آب جو	صد هزار آلودگان آب‌جو
دان که در خانه لحاف و بستریست	بر زمین پهلوت را آرام نیست
بی‌خمار اشکن نباشد این خمار	بی‌مقرگاهی نباشد بی‌قرار
سرور لشکر مگر شیخ کهن	گفت نه نه یا رسول الله مکن
غیر مرد پیر سر لشکر مباد	یا رسول الله جوان ار شیرزاد
پیر باید پیر باید پیشوا	هم تو گفتستی و گفت تو گوا
هست چندین پیر و از وی پیشتر	یا رسول‌الله درین لشکر نگر
سیبهای پختهٔ او را بچین	زین درخت آن برگ زردش را مبین
این نشان پختگی و کاملیست	برگهای زرد او خود کی تهیست
بهر عقل پخته می‌آرد نوید	برگ زرد ریش و آن موی سپید
شد نشان آنک آن میوه‌ست خام	برگهای نو رسیدهٔ سبزفام
زردی زر سرخ رویی صارفیست	برگ بی‌برگی نشان عارفیست
او به مکتب گاه مخبر نوخطست	آنک او گل عارضست ار نو خطست
مزمن عقلست اگر تن می‌دود	حرفهای خط او کژمژ بود
یافت عقل او دو پر بر اوج راند	پای پیر از سرعت ار چه باز ماند
داد حق بر جای دست و پاش پر	گر مثل خواهی به جعفر در نگر
هم‌چو سیماب این دلم شد مضطرب	بگذر از زر کین سخت شد محتجب
دست بر لب می‌زند یعنی که بس	ز اندرونم صدخموش خوش‌نفس
بحر می‌جوید ترا جو را مجو	خامشی بحرست و گفتن هم‌چو جو
ختم کن والله اعلم بالصواب	از اشارتهای دریا سر متاب
پیش پیغامبر سخن زان سرد لب	هم‌چنین پیوسته کرد آن بی‌ادب
که خبر هرزه بود پیش نظر	دست می‌دادش سخن او بی‌خبر
بهر حاضر نیست بهر غایبست	این خبرها از نظر خود نایبست
این خبرها پیش او معزول شد	هر که او اندر نظر موصول شد
دفع کن دلالگان را بعد ازین	چونک با معشوق گشتی همنشین
نامه و دلاله بر وی سرد شد	هر که از طفلی گذشت و مرد شد
حرف گوید از پی تفهیم را	نامه خواند از پی تعلیم را
کان دلیل غفلت و نقصان ماست	پیش بینایان خبر گفتن خطاست
بهر این آمد خطاب انصتوا	پیش بینا شد خموشی نفع تو
لیک اندک گو دراز اندر مکش	گر بفرماید بگو بر گوی خوش
هم‌چنان شرمین بگو با امر ساز	ور بفرماید که اندر کش دراز
با ضیاء الحق حسام‌الدین کنون	همچنین که من درین زیبا فسون
او به صد نوعم بگفتن می‌کشد	چونک کوته می‌کنم من از رشد
چونک می‌بینی چه می‌جویی مقال	ای حسام‌الدین ضیاء ذوالجلال
اسقنی خمرا و قل لی انها	این مگر باشد ز حب مشتهی
گوش می‌گوید که قسم گوش کو	بر دهان تست این دم جام او
گفت حرص من ازین افزون‌ترست	قسم تو گرمیست نک گرمی و مست
چون ز حد برد آن عرب از گفت و گو	در حضور مصطفای قندخو
لب گزید آن سرد دم را گفت بس	آن شه والنجم و سلطان عبس
چند گویی پیش دانای نهان	دست می‌زند بهر منعش بر دهان
که بخر این را به جای ناف مشک	پیش بینا برده‌ای سرگین خشک
زیر بینی بنهی و گویی که اخ	بعر را ای گنده‌مغز گنده‌مخ
تا که کالای بدت یابد رواج	اخ اخی برداشتی ای گیج گاج
آن چریدهٔ گلشن افلاک را	تا فریبی آن مشام پاک را
خویشتن را اندکی باید شناخت	حلم او خود را اگر چه گول ساخت
گربه را هم شرم باید داشتن	دیگ را گر باز ماند امشب دهن
سخت بیدارست دستارش مبر	خویشتن گر خفته کرد آن خوب فر
این فسون دیو پیش مصطفی	چند گویی ای لجوج بی‌صفا
هر یکی حلمی از آنها صد چو کوه	صد هزاران حلم دارند این گروه
زیرک صد چشم را گمره کند	حلمشان بیدار را ابله کند
نغز نغزک بر رود بالای مغز	حلمشان هم‌چون شراب خوب نغز
هم‌چو فرزین مست کژ رفتن گرفت	مست را بین زان شراب پرشگفت
در میان راه می‌افتد چو پیر	مرد برنا زان شراب زودگیر
نه میی که مستی او یکشبیست	خاصه این باده که از خم بلی است
سیصد و نه سال گم کردند عقل	آنک آن اصحاب کهف از نقل و نقل
دستها را شرحه شرحه کرده‌اند	زان زنان مصر جامی خورده‌اند
دار را دلدار می‌انگاشتند	ساحران هم سکر موسی داشتند
زان گرو می‌کرد بی‌خود پا و دست	جعفر طیار زان می بود مست
بایزید آمد که نک یزدان منم	با مریدان آن فقیر محتشم
لا اله الا انا ها فاعبدون	گفت مستانه عیان آن ذوفنون
تو چنین گفتی و این نبود صلاح	چون گذشت آن حال گفتندش صباح
کاردها بر من زنید آن دم هله	گفت این بار ار کنم من مشغله
چون چنین گویم بباید کشتنم	حق منزه از تن و من با تنم
هر مریدی کاردی آماده کرد	چون وصیت کرد آن آزادمرد
آن وصیتهاش از خاطر برفت	مست گشت او باز از آن سغراق زفت
صبح آمد شمع او بیچاره شد	نقل آمد عقل او آواره شد
شحنهٔ بیچاره در کنجی خزید	عقل چون شحنه‌ست چون سلطان رسید
سایه را با آفتاب او چه تاب	عقل سایهٔ حق بود حق آفتاب
گم شود از مرد وصف مردمی	چون پری غالب شود بر آدمی
زین سری زان آن سری گفته بود	هر چه گوید آن پری گفته بود
کردگار آن پری خود چون بود	چون پری را این دم و قانون بود
ترک بی‌الهام تازی‌گو شده	اوی او رفته پری خود او شده
چون پری را هست این ذات و صفت	چون به خود آید نداند یک لغت
از پری کی باشدش آخر کمی	پس خداوند پری و آدمی
تو بگویی او نکرد آن باده کرد	شیرگیر ار خون نره شیر خورد
تو بگویی باده گفتست آن سخن	ور سخن پردازد از زر کهن
نور حق را نیست آن فرهنگ و زور	باده‌ای را می‌بود این شر و شور
تو شوی پست او سخن عالی کند	که ترا از تو به کل خالی کند
هر که گوید حق نگفت او کافرست	گر چه قرآن از لب پیغامبرست
آن سخن را بایزید آغاز کرد	چون همای بی‌خودی پرواز کرد
زان قوی‌تر گفت که اول گفته بود	عقل را سیل تحیر در ربود
چند جویی بر زمین و بر سما	نیست اندر جبه‌ام الا خدا
کاردها در جسم پاکش می‌زدند	آن مریدان جمله دیوانه شدند
کارد می‌زد پیر خود را بی ستوه	هر یکی چون ملحدان گرده کوه
بازگونه از تن خود می‌درید	هر که اندر شیخ تیغی می‌خلید
وان مریدان خسته و غرقاب خون	یک اثر نه بر تن آن ذوفنون
حلق خود ببریده دید و زار مرد	هر که او سویی گلویش زخم برد
سینه‌اش بشکافت و شد مردهٔ ابد	وآنک او را زخم اندر سینه زد
دل ندادش که زند زخم گران	وآنک آگه بود از آن صاحب‌قران
جان ببرد الا که خود را خسته کرد	نیم‌دانش دست او را بسته کرد
نوحه‌ها از خانه‌شان برخاسته	روز گشت و آن مریدان کاسته
کای دو عالم درج در یک پیرهن	پیش او آمد هزاران مرد و زن
چون تن مردم ز خنجر گم شدی	این تن تو گر تن مردم بدی
با خود اندر دیدهٔ خود خار زد	با خودی با بی‌خودی دوچار زد
بر تن خود می‌زنی آن هوش دار	ای زده بر بی‌خودان تو ذوالفقار
تا ابد در آمنی او ساکنست	زانک بی‌خود فانی است و آمنست
غیر نقش روی غیر آن جای نه	نقش او فانی و او شد آینه
ور زنی بر آینه بر خود زنی	گر کنی تف سوی روی خود کنی
ور ببینی عیسی و مریم توی	ور ببینی روی زشت آن هم توی
نقش تو در پیش تو بنهاده است	او نه اینست و نه آن او ساده است
چون رسید اینجا قلم درهم شکست	چون رسید اینجا سخن لب در ببست
دم مزن والله اعلم بالرشاد	لب ببند ار چه فصاحت دست داد
پست بنشین یا فرود آ والسلام	برکنار بامی ای مست مدام
آن دم خوش را کنار بام دان	هر زمانی که شدی تو کامران
هم‌چو گنجش خفیه کن نه فاش تو	بر زمان خوش هراسان باش تو
ترس ترسان رو در آن مکمن هلا	تا نیاید بر ولا ناگه بلا
زان کنار بام غیبست ارتحال	ترس جان در وقت شادی از زوال
روح می‌بیند که هستش اهتزاز	گر نمی‌بینی کنار بام راز
بر کنار کنگرهٔ شادی بدست	هر نکالی ناگهان کان آمدست
اعتبار از قوم نوح و قوم لوط	جز کنار بام خود نبود سقوط
چون بزد هم مست و خوش گشت آن غبی	پرتو مستی بی‌حد نبی
مست ادب بگذاشت آمد در خباط	لاجرم بسیارگو شد از نشاط
بی‌ادب را می چنان‌تر می‌کند	نه همه جا بی‌خودی شر می‌کند
ور بود بدخوی بتر می‌شود	گر بود عاقل نکو فر می‌شود
بر همه می را محرم کرده‌اند	لیک اغلب چون بدند و ناپسند
تیغ را از دست ره‌زن بستدند	حکم اغلب راست چون غالب بدند
تو مبین او را جوان و بی‌هنر	گفت پیغامبر کای ظاهرنگر
ای بسا ریش سپید و دل چو قیر	ای بسا ریش سیاه و مردت پیر
کرد پیری آن جوان در کارها	عقل او را آزمودم بارها
نه سپیدی موی اندر ریش و سر	پیر پیر عقل باشد ای پسر
چونک عقلش نیست او لاشی بود	از بلیس او پیرتر خود کی بود
پاک باشد از غرور و از هوس	طفل گیرش چون بود عیسی نفس
پیش چشم بسته کش کوته‌تگیست	آن سپیدی مو دلیل پختگیست
در علامت جوید او دایم سبیل	آن مقلد چون نداند جز دلیل
چونک خواهی کرد بگزین پیر را	بهر او گفتیم که تدبیر را
او به نور حق ببیند آنچ هست	آنک او از پردهٔ تقلید جست
پوست بشکافد در آید در میان	نور پاکش بی‌دلیل و بی‌بیان
او چه داند چیست اندر قوصره	پیش ظاهربین چه قلب و چه سره
تا رهد از دست هر دزدی حسود	ای بسا زر سیه کرده بدود
تا فروشد آن به عقل مختصر	ای بسا مس زر اندوده به زر
دل ببینیم و به ظاهر ننگریم	ما که باطن‌بین جملهٔ کشوریم
حکم بر اشکال ظاهر می‌کنند	قاضیانی که به ظاهر می‌تنند
حکم او مؤمن کنند این قوم زود	چون شهادت گفت و ایمانی نمود
خون صد مؤمن به پنهانی بریخت	بس منافق کاندرین ظاهر گریخت
تا چو عقل کل تو باطن‌بین شوی	جهد کن تا پیر عقل و دین شوی
خلعتش داد و هزارش نام داد	از عدم چون عقل زیبا رو گشاد
این که نبود هیچ او محتاج کس	کمترین زان نامهای خوش‌نفس
تیره باشد روز پیش نور او	گر به صورت وا نماید عقل رو
ظلمت شب پیش او روشن بود	ور مثال احمقی پیدا شود
لیک خفاش شقی ظلمت‌خرست	کو ز شب مظلم‌تر و تاری‌ترست
ورنه خفاشی بمانی بیفروز	اندک اندک خوی کن با نور روز
دشمن هر جا چراغ مقبلیست	عاشق هر جا شکال و مشکلیست
تا که افزون‌تر نماید حاصلش	ظلمت اشکال زان جوید دلش
وز نهاد زشت خود غافل کند	تا ترا مشغول آن مشکل کند
او دلیل و پیشوای قافله‌ست	عاقل آن باشد که او با مشعله‌ست
تابع خویشست آن بی‌خویش‌رو	پیرو نور خودست آن پیش‌رو
هم بدان نوری که جانش زو چرید	مؤمن خویشست و ایمان آورید
عاقلی را دیدهٔ خود داند او	دیگری که نیم‌عاقل آمد او
تا بدو بینا شد و چست و جلیل	دست در وی زد چو کور اندر دلیل
خود نبودش عقل و عاقل را گذاشت	وآن خری کز عقل جوسنگی نداشت
ننگش آید آمدن خلف دلیل	ره نداند نه کثیر و نه قلیل
گاه لنگان آیس و گاهی بتاز	می‌رود اندر بیابان دراز
نیم شمعی نه که نوری کد کند	شمع نه تا پیشوای خود کند
نیم‌عقلی نه که خود مرده کند	نیست عقلش تا دم زنده زند
تا برآید از نشیب خود به بام	مردهٔ آن عاقل آید او تمام
در پناه عاقلی زنده‌سخن	عقل کامل نیست خود را مرده کن
مرده نی تا دمگه عیسی شود	زنده نی تا همدم عیسی بود
عاقبت نجهد ولی بر می‌جهد	جان کورش گام هر سو می‌نهد
که درو سه ماهی اشگرف بود	قصهٔ آن آبگیرست ای عنود
قشر قصه باشد و این مغز جان	در کلیله خوانده باشی لیک آن
برگذشتند و بدیدند آن ضمیر	چند صیادی سوی آن آبگیر
ماهیان واقف شدند و هوشمند	پس شتابیدند تا دام آورند
عزم راه مشکل ناخواه کرد	آنک عاقل بود عزم راه کرد
که یقین سستم کنند از مقدرت	گفت با اینها ندارم مشورت
کاهلی و جهلشان بر من زند	مهر زاد و بوم بر جانشان تند
که ترا زنده کند وان زنده کو	مشورت را زنده‌ای باید نکو
زانک پایت لنگ دارد رای زن	ای مسافر با مسافر رای زن
که وطن آن سوست جان این سوی نیست	از دم حب الوطن بگذر مه‌ایست
این حدیث راست را کم خوان غلط	گر وطن خواهی گذر آن سوی شط
آمدست اندر خبر بهر دعا	در وضو هر عضو را وردی جدا
بوی جنت خواه از رب غنی	چونک استنشاق بینی می‌کنی
بوی گل باشد دلیل گلبنان	تا ترا آن بو کشد سوی جنان
این بود یا رب تو زینم پاک کن	چونک استنجا کنی ورد و سخن
دستم اندر شستن جانست سست	دست من اینجا رسید این را بشست
دست فضل تست در جانها رسان	ای ز تو کس گشته جان ناکسان
زان سوی حد را نقی کن ای کریم	حد من این بود کردم من لئیم
از حوادث تو بشو این دوست را	از حدث شستم خدایا پوست را
که مرا با بوی جنت دار جفت	آن یکی در وقت استنجا بگفت
لیک سوراخ دعا گم کرده‌ای	گفت شخصی خوب ورد آورده‌ای
ورد بینی را تو آوردی به کون	این دعا چون ورد بینی بود چون
رایحهٔ جنت کم آید از دبر	رایحهٔ جنت ز بینی یافت حر
وی تکبر برده تو پیش شهان	ای تواضع برده پیش ابلهان
هین مرو معکوس عکسش بند تست	آن تکبر بر خسان خوبست و چست
بو وظیفهٔ بینی آمد ای عتل	از پی سوراخ بینی رست گل
جای آن بو نیست این سوراخ زیر	بوی گل بهر مشامست ای دلیر
بو ز موضع جو اگر باید ترا	کی ازین جا بوی خلد آید ترا
تو وطن بشناس ای خواجه نخست	هم‌چنین حب الوطن باشد درست
دل ز رای و مشورتشان بر کنم	گفت آن ماهی زیرک ره کنم
چون علی تو آه اندر چاه کن	نیست وقت مشورت هین راه کن
شب رو و پنهان‌روی کن چون عسس	محرم آن آه کم‌یابست بس
بحر جو و ترک این گرداب گیر	سوی دریا عزم کن زین آب‌گیر
از مقام با خطر تا بحر نور	سینه را پا ساخت می‌رفت آن حذور
می‌دود تا در تنش یک رگ بود	هم‌چو آهو کز پی او سگ بود
خواب خود در چشم ترسنده کجاست	خواب خرگوش و سگ اندر پی خطاست
راه دور و پهنهٔ پهنا گرفت	رفت آن ماهی ره دریا گرفت
رفت آخر سوی امن و عافیت	رنجها بسیار دید و عاقبت
که نیابد حد آن را هیچ طرف	خویشتن افکند در دریای ژرف
نیم‌عاقل را از آن شد تلخ کام	پس چو صیادان بیاوردند دام
چون نگشتم همره آن رهنما	گفت اه من فوت کردم فرصه را
می‌ببایستم شدن در پی بتفت	ناگهان رفت او ولیکن چونک رفت
باز ناید رفته یاد آن هباست	بر گذشته حسرت آوردن خطاست
مرغ او را گفت ای خواجهٔ همام	آن یکی مرغی گرفت از مکر و دام
تو بسی اشتر به قربان کرده‌ای	به تو بسی گاوان و میشان خورده‌ای
هم نگردی سیر از اجزای من	تو نگشتی سیر زانها در زمن
تا بدانی زیرکم یا ابلهم	هل مرا تا که سه پندت بر دهم
ثانیش بر بام کهگل بست تو	اول آن پند هم در دست تو
که ازین سه پند گردی نیکبخت	وآن سوم پند دهم من بر درخت
که محالی را ز کس باور مکن	آنچ بر دستست اینست آن سخن
گشت آزاد و بر آن دیوار رفت	بر کفش چون گفت اول پند زفت
چون ز تو بگذشت زان حسرت مبر	گفت دیگر بر گذشته غم مخور
ده درمسنگست یک در یتیم	بعد از آن گفتش که در جسمم کتیم
بود آن گوهر به حق جان تو	دولت تو بخت فرزندان تو
که نباشد مثل آن در در وجود	فوت کردی در که روزی‌ات نبود
ناله دارد خواجه شد در غلغله	آنچنان که وقت زادن حامله
که مبادا بر گذشتهٔ دی غمت	مرغ گفتش نی نصیحت کردمت
یا نکردی فهم پندم یا کری	چون گذشت و رفت غم چون می‌خوری
هیچ تو باور مکن قول محال	وان دوم پندت بگفتم کز ضلال
ده درمسنگ اندرونم چون بود	من نیم خود سه درمسنگ ای اسد
باز گو آن پند خوب سیومین	خواجه باز آمد به خود گفتا که هین
تا بگویم پند ثالث رایگان	گفت آری خوش عمل کردی بدان
تخت افکندن بود در شوره خاک	پند گفتن با جهول خوابناک
تخم حکمت کم دهش ای پندگو	چاک حمق و جهل نپذیرد رفو
چونک ماند از سایهٔ عاقل جدا	گفت ماهی دگر وقت بلا
فوت شد از من چنان نیکو رفیق	کو سوی دریا شد و از غم عتیق
خویشتن را این زمان مرده کنم	لیک زان نندیشم و بر خود زنم
پشت زیر و می‌روم بر آب بر	پس برآرم اشکم خود بر زبر
نی بسباحی چنانک کس رود	می‌روم بر وی چنانک خس رود
مرگ پیش از مرگ امنست از عذاب	مرده گردم خویش بسپارم به آب
این چنین فرمود ما را مصطفی	مرگ پیش از مرگ امنست ای فتی
یاتی الموت تموتوا بالفتن	گفت موتواکلکم من قبل ان
آب می‌بردش نشیب و گه بلند	هم‌چنان مرد و شکم بالا فکند
که دریغا ماهی بهتر بمرد	هر یکی زان قاصدان بس غصه برد
پیش رفت این بازیم رستم ز تیغ	شاد می‌شد او کز آن گفت دریغ
پس برو تف کرد و بر خاکش فکند	پس گرفتش یک صیاد ارجمند
ماند آن احمق همی‌کرد اضطراب	غلط غلطان رفت پنهان اندر آب
تا بجهد خویش برهاند گلیم	از چپ و از راست می‌جست آن سلیم
احمقی او را در آن آتش نشاند	دام افکندند و اندر دام ماند
با حماقت گشت او همخوابه‌ایی	بر سر آتش به پشت تابه‌ای
عقل می‌گفتش الم یاتک نذیر	او همی جوشید از تف سعیر
هم‌چو جان کافران قالوا بلی	او همی‌گفت از شکنجه وز بلا
وا رهم زین محنت گردن‌شکن	باز می‌گفت او که گر این بار من
آبگیری را نسازم من سکن	من نسازم جز به دریایی وطن
تا ابد در امن و صحت می‌روم	آب بی‌حد جویم و آمن شوم
با حماقت عقل را آید شکست	عقل می‌گفتش حماقت با توست
تو نداری عقل رو ای خربها	عقل را باشد وفای عهدها
پردهٔ نسیان بدراند خرد	عقل را یاد آید از پیمان خود
دشمن و باطل کن تدبیر تست	چونک عقلت نیست نسیان میر تست
یاد نارد ز آتش و سوز و حسیس	از کمی عقل پروانهٔ خسیس
آز و نسیانش بر آتش می‌زند	چونک پرش سوخت توبه می‌کند
عقل را باشد که عقل آن را فراشت	ضبط و درک و حافظی و یادداشت
چون مذکر نیست ایابش چون بود	چونک گوهر نیست تابش چون بود
که نبیند کان حماقت را چه خوست	این تمنی هم ز بی‌عقلی اوست
نه ز عقل روشن چون گنج بود	آن ندامت از نتیجهٔ رنج بود
می‌نیرزد خاک آن توبه و ندم	چونک شد رنج آن ندامت شد عدم
پس کلام اللیل یمحوه النهار	آن ندم از ظلمت غم بست بار
هم رود از دل نتیجه و زاده‌اش	چون برفت آن ظلمت غم گشت خوش
بانگ لو ردوا لعادوا می‌زند	می‌کند او توبه و پیر خرد
آنک شهوت می‌تند عقلش مخوان	عقل ضد شهوتست ای پهلوان
وهم قلب نقد زر عقلهاست	وهم خوانش آنک شهوت را گداست
هر دو را سوی محک کن زود نقل	بی‌محک پیدا نگردد وهم و عقل
چون منحک مر قلب را گوید بیا	این محک قرآن و حال انبیا
که نه‌ای اهل فراز و شیب من	تا ببینی خویش را ز آسیب من
هم‌چو زر باشد در آتش او بسیم	عقل را گر اره‌ای سازد دو نیم
عقل مر موسی به جان افروز را	وهم مر فرعون عالم‌سوز را
گفت فرعونش بگو تو کیستی	رفت موسی بر طریق نیستی
حجةالله‌ام امانم از ضلال	گفت من عقلم رسول ذوالجلال
نسبت و نام قدیمت را بگو	گفت نی خامش رها کن های هو
نام اصلم کمترین بندگانش	گفت که نسبت مر از خاکدانش
زاده از پشت جواری و عبید	بنده‌زادهٔ آن خداوند وحید
آب و گل را داد یزدان جان و دل	نسبت اصلم ز خاک و آب و گل
مرجع تو هم به خاک ای سهمناک	مرجع این جسم خاکم هم به خاک
هست از خاکی و آن را صد نشان	اصل ما و اصل جمله سرکشان
از غذایی خاک پیچد گردنت	که مدد از خاک می‌گیرد تنت
اندر آن گور مخوف سهمناک	چون رود جان می‌شود او باز خاک
خاک گردند و نماند جاه تو	هم تو و هم ما و هم اشباه تو
مر ترا آن نام خود اولیترست	گفت غیر این نسب نامیت هست
که ازو پرورد اول جسم و جانش	بندهٔ فرعون و بندهٔ بندگانش
زین وطن بگریخته از فعل شوم	بندهٔ یاغی طاغی ظلوم
هم برین اوصاف خود می‌کن قیاس	خونی و غداری و حق‌ناشناس
که ندانستی سپاس ما و حق	در غریبی خوار و درویش و خلق
در خداوندی کسی دیگر شریک	گفت حاشا که بود با آن ملیک
بندگانش را جز او سالار نی	واحد اندر ملک او را یار نی
شرکتش دعوی کند جز هالکی	نیست خلقش را دگر کس مالکی
غیر اگر دعوی کند او ظلم‌جوست	نقش او کردست و نقاش من اوست
چون توانی جان من بشناختن	تو نتوانی ابروی من ساختن
که کنی با حق دعوی دوی	بلک آن غدار و آن طاغی توی
نه برای نفس کشتم نه به لهو	گر بکشتم من عوانی را به سهو
آنک جانش خود نبد جانی بداد	من زدم مشتی و ناگاه اوفتاد
صدهزاران طفل بی‌جرم و زیان	من سگی کشتم تو مرسل‌زادگان
تا چه آید بر تو زین خون خوردنت	کشته‌ای و خونشان در گردنت
بر امید قتل من مطلوب را	کشته‌ای ذریت یعقوب را
سرنگون شد آنچ نفست می‌پزید	کوری تو حق مرا خود برگزید
این بود حق من و نان و نمک	گفت اینها را بهل بی‌هیچ شک
روز روشن بر دلم تاری کنی	که مرا پیش حشر خواری کنی
گر نداری پاس من در خیر و شر	گفت خواری قیامت صعب‌تر
زخم ماری را تو چون خواهی چشید	زخم کیکی را نمی‌توانی کشید
لیک خاری را گلستان می‌کنم	ظاهرا کار تو ویران می‌کنم
ابلهی فریاد کرد و بر نتافت	آن یکی آمد زمین را می‌شکافت
می‌شکافی و پریشان می‌کنی	کین زمین را از چه ویران می‌کنی
تو عمارت از خرابی باز دان	گفت ای ابله برو و بر من مران
تا نگردد زشت و ویران این زمین	کی شود گلزار و گندم‌زار این
تا نگردد نظم او زیر و زبر	کی شود بستان و کشت و برگ و بر
کی شود نیکو و کی گردید نغز	تا بنشکافی به نشتر ریش چغز
کی رود شورش کجا آید شفا	تا نشوید خلطهاات از دوا
کس زند آن درزی علامه را	پاره پاره کرده درزی جامه را
بردریدی چه کنم بدریده را	که چرا این اطلس بگزیده را
نه که اول کهنه را ویران کنند	هر بنای کهنه که آبادان کنند
هستشان پیش از عمارتها خراب	هم‌چنین نجار و حداد و قصاب
زان تلف گردند معموری تن	آن هلیله و آن بلیله کوفتن
کی شود آراسته زان خوان ما	تا نکوبی گندم اندر آسیا
که ز شستت وا رهانم ای سمک	آن تقاضا کرد آن نان و نمک
از چنین شست بد نامنتهی	گر پذیری پند موسی وا رهی
کرمکی را کرده‌ای تو اژدها	بس که خود را کرده‌ای بندهٔ هوا
تا با صلاح آورم من دم به دم	اژدها را اژدها آورده‌ام
مار من آن اژدها را بر کند	تا دم آن از دم این بشکند
ورنه از جانت برآرد آن دمار	گر رضا دادی رهیدی از دو مار
که در افکندی به مکر اینجا دوی	گفت الحق سخت استا جادوی
جادوی رخنه کند در سنگ و کوه	خلق یک‌دل را تو کردی دو گروه
جادوی کی دید با نام خدا	گفت هستم غرق پیغام خدا
مشعلهٔ دینست جان موسوی	غفلت و کفرست مایهٔ جادوی
کز دمم پر رشک می‌گردد مسیح	من به جادویان چه مانم ای وقیح
که ز جانم نور می‌گیرد کتب	من به جادویان چه مانم ای جنب
لاجرم بر من گمان آن می‌بری	چون تو با پر هوا بر می‌پری
بر کریمانش گمان بد بود	هر کرا افعال دام و دد بود
کل را بر وصف خود بینی سوی	چون تو جزو عالمی هر چون بوی
خانه را گردنده بیند منظرت	گر تو برگردی و بر گردد سرت
ساحل یم را همی بینی دوان	ور تو در کشتی روی بر یم روان
تنگ بینی جمله دنیا را همه	گر تو باشی تنگ‌دل از ملحمه
این جهان بنمایدت چون گلستان	ور تو خوش باشی به کام دوستان
او ندیده هیچ جز کفر و نفاق	ای بسا کس رفته تا شام و عراق
او ندیده جز مگر بیع و شری	وی بسا کس رفته تا هند و هری
او ندیده هیچ جز مکر و کمین	وی بسا کس رفته ترکستان و چین
جملهٔ اقلیمها را گو بجو	چون ندارد مدرکی جز رنگ و بو
بگذرد او زین سران تا آن سران	گاو در بغداد آید ناگهان
او نبیند جز که قشر خربزه	از همه عیش و خوشیها و مزه
لایق سیران گاوی یا خریش	که بود افتاده بر ره یا حشیش
بستهٔ اسباب جانش لا یزید	خشک بر میخ طبیعت چون قدید
هست ارض الله ای صدر اجل	وان فضای خرق اسباب و علل
نو به نو بیند جهانی در عیان	هر زمان مبدل شود چون نقش جان
چون فسردهٔ یک صفت شد گشت زشت	گر بود فردوس و انهار بهشت
پردهٔ پاکان حس ناپاک تست	چنبرهٔ دید جهان ادراک تست
این چنین دان جامه‌شوی صوفیان	مدتی حس را بشو ز آب عیان
جان پاکان خویش بر تو می‌زند	چون شدی تو پاک پرده بر کند
چشم را باشد از آن خوبی خبر	جمله عالم گر بود نور و صور
تا نمایی زلف و رخسارهٔ به تیش	چشم بستی گوش می‌آری به پیش
صورت ار بانگی زند من بشنوم	گوش گوید من به صورت نگروم
فن من جز حرف و صوتی نیست بیش	عالمم من لکی اندر فن خویش
نیست در خور بینی این مطلوب را	هین بیا بینی ببین این خوب را
فن من اینست و علم و مخبرم	گر بود مشک و گلابی بو برم
هین مکن تکلیف ما لیس یطاق	کی ببینم من رخ آن سیم‌ساق
خواه کژ غژ پیش او یا راست غژ	باز حس کژ نبیند غیر کژ
دانک معزولست ای خواجه معین	چشم احول از یکی دیدن یقین
مر مرا از خود نمی‌دانی تو فرق	تو که فرعونی همه مکری و زرق
تا یکی تو را نبینی تو دوتو	منگر از خود در من ای کژباز تو
تا ورای کون بینی ساحتی	بنگر اندر من ز من یک ساعتی
عشق اندر عشق بینی والسلام	وا رهی از تنگی و از ننگ و نام
گوش و بینی چشم می‌داند شدن	پس بدانی چونک رستی از بدن
چشم گرد مو به موی عارفان	راست گفتست آن شه شیرین‌زبان
در رحم بود او جنین گوشتین	چشم را چشمی نبود اول یقین
ورنه خواب اندر ندیدی کس صور	علت دیدن مدان پیه ای پسر
نیست اندر دیدگاه هر دو پیه	آن پری و دیو می‌بیند شبیه
نسبتش بخشید خلاق ودود	نور را با پیه خود نسبت نبود
جنیست از نار بی‌هیچ اشتراک	آدمست از خاک کی ماند به خاک
گر چه اصلش اوست چون می‌بنگری	نیست مانندای آتش آن پری
نامناسب را خدا نسبت به داد	مرغ از بادست و کی ماند به باد
هست بی‌چون ار چه دادش وصلها	نسبت این فرعها با اصلها
این پسر را با پدر نسبت کجاست	آدمی چون زادهٔ خاک هباست
هست بی‌چون و خرد کی پی برد	نسبتی گر هست مخفی از خرد
فرق چون می‌کرد اندر قوم عاد	باد را بی چشم اگر بینش نداد
چون همی دانست می را از کدو	چون همی دانست مؤمن از عدو
با خلیلش چون تجشم کردنیست	آتش نمرود را گر چشم نیست
از چه قبطی را ز سبطی می‌گزید	گر نبودی نیل را آن نور و دید
پس چرا داود را او یار شد	گرنه کوه و سنگ با دیدار شد
از چه قارون را فرو خورد آنچنان	این زمین را گر نبودی چشم جان
چون بدیدی هجر آن فرزانه را	گر نبودی چشم دل حنانه را
چون گواهی دادی اندر مشت در	سنگ‌ریزه گر نبودی دیده‌ور
سوره بر خوان زلزلت زلزالها	ای خرد بر کش تو پر و بالها
کی ز نادیده گواهیها دهد	در قیامت این زمین بر نیک و بد
تظهر الارض لنا اسرارها	که تحدث حالها و اخبارها
هست برهانی که بد مرسل خبیر	این فرستادن مرا پیش تو میر
هست درخور از پی میسور را	کین چنین دارو چنین ناسور را
که خدا خواهد مرا کردن گزین	واقعاتی دیده بودی پیش ازین
شاخ گستاخ ترا خواهم شکست	من عصا و نور بگرفته به دست
گونه گونه می‌نمودت رب دین	واقعات سهمگین از بهر این
تا بدانی کوست درخوردان تو	در خور سر بد و طغیان تو
مصلح امراض درمان‌ناپذیر	تا بدانی کو حکیمست و خبیر
کور و گر کین هست از خواب گران	تو به تاویلات می‌گشتی از آن
دید تعبیرش بپوشید از طمع	وآن طبیب و آن منجم در لمع
که درآید غصه در آگاهیت	گفت دور از دولت و از شاهیت
طبع شوریده همی‌بیند منام	از غذای مختلف یا از طعام
تند و خون‌خواری و مسکین‌خو نه‌ای	زانک دید او که نصیحت‌جو نه‌ای
لیک رحمتشان فزونست از عنت	پادشاهان خون کنند از مصلحت
رحمت او سبق دارد بر غضب	شاه را باید که باشد خوی رب
بی‌ضرورت خون کند از بهر ریو	نه غضب غالب بود مانند دیو
که شود زن روسپی زان و کنیز	نه حلیمی مخنث‌وار نیز
قبله‌ای سازیده بودی کینه را	دیوخانه کرده بودی سینه را
نک عصاام شاخ شوخت را شکست	شاخ تیزت بس جگرها را که خست
جانب قلعه و دز روحانیان	حمله بردند اسپه جسمانیان
تا کسی ناید از آن سو پاک‌جیب	تا فرو گیرند بر دربند غیب
کافران برعکس حمله آورند	غازیان حملهٔ غزا چون کم برند
حمله ناوردند بر تو زشت‌کیش	غازیان غیب چون از حلم خویش
تا نیایند این طرف مردان غیب	حمله بردی سوی دربندان غیب
تا که شارع را بگیری از بدی	چنگ در صلب و رحمها در زدی
بر گشادست از برای انتسال	چون بگیری شه‌رهی که ذوالجلال
کوری تو کرد سرهنگی خروج	سد شدی دربندها را ای لجوج
نک به نامش نام و ننگت بشکنم	نک منم سرهنگ هنگت بشکنم
چندگاهی بر سبال خود بخند	تو هلا در بندها را سخت بند
تا بدانی کالقدر یعمی الحذر	سبلتت را بر کند یک یک قدر
که همی لرزید از دمشان بلاد	سبلت تو تیزتر یا آن عاد
که نیامد مثل ایشان در وجود	تو ستیزه‌روتری یا آن ثمود
بشنوی و ناشنوده آوری	صد ازینها گر بگویم تو کری
بی‌سخن من دارویت آمیختم	توبه کردم از سخن که انگیختم
یا بسوزد ریش و ریشه‌ت تا ابد	که نهم بر ریش خامت تا پزد
می‌دهد هر چیز را درخورد او	تا بدانی که خبیرست ای عدو
که ندیدی لایقش در پی اثر	کی کژی کردی و کی کردی تو شر
نیکیی کز پی نیامد مثل آن	کی فرستادی دمی بر آسمان
بینی هر دم پاسخ کردار تو	گر مراقب باشی و بیدار تو
حاجتت ناید قیامت آمدن	چون مراقب باشی و گیری رسن
حاجتش ناید که گویندش صریح	آنک رمزی را بداند او صحیح
که نکردی فهم نکته و رمزها	این بلا از کودنی آید ترا
فهم کن اینجا نشاید خیره شد	از بدی چون دل سیاه و تیره شد
در رسد در تو جزای خیرگی	ورنه خود تیری شود آن تیرگی
نه پی نادیدن آلایش است	ور نیاید تیر از بخشایش است
کز پی هر فعل چیزی زایدت	هین مراقب باش گر دل بایدت
از مراقب کار بالاتر رود	ور ازین افزون ترا همت بود
صیقلی کن صیقلی کن صیقلی	پس چو آهن گرچه تیره‌هیکلی
اندرو هر سو ملیحی سیمبر	تا دلت آیینه گردد پر صور
صیقلی آن تیرگی از وی زدود	آهن ار چه تیره و بی‌نور بود
تا که صورتها توان دید اندرو	صیقلی دید آهن و خوش کرد رو
صیقلش کن زانک صیقل گیره است	گر تن خاکی غلیظ و تیره است
عکس حوری و ملک در وی جهد	تا درو اشکال غیبی رو دهد
که بدو روشن شود دل را ورق	صیقل عقلت بدان دادست حق
وآن هوا را کرده‌ای دو دست باز	صیقلی را بسته‌ای ای بی‌نماز
صیقلی را دست بگشاده شود	گر هوا را بند بنهاده شود
جمله صورتها درو مرسل شدی	آهنی که آیینه غیبی بدی
این بود یسعون فی الارض الفساد	تیره کردی زنگ دادی در نهاد
تیره کردی آب را افزون مکن	تاکنون کردی چنین اکنون مکن
واندرو بین ماه و اختر در طواف	بر مشوران تا شود این آب صاف
چون شود تیره نبینی قعر او	زانک مردم هست هم‌چون آب جو
هین مکن تیره که هست او صاف حر	قعر جو پر گوهرست و پر ز در
چون بگرد آمیخت شد پردهٔ سما	جان مردم هست مانند هوا
چونک گردش رفت شد صافی و ناب	مانع آید او ز دید آفتاب
می‌نمودت تا روی راه نجات	با کمال تیرگی حق واقعات
واقعاتی که در آخر خواست بود	ز آهن تیره بقدرت می‌نمود
آن همی‌دیدی و بتر می‌شدی	تا کنی کمتر تو آن ظلم و بدی
می‌رمیدی زان و آن نقش تو بود	نقشهای زشت خوابت می‌نمود
روی خود را زشت و بر آیینه رید	هم‌چو آن زنگی که در آیینه دید
زشتیم آن تواست ای کور خس	که چه زشتی لایق اینی و بس
نیست بر من زانک هستم روشنی	این حدث بر روی زشتت می‌کنی
گه دهان و چشم تو بر دوخته	گاه می‌دیدی لباست سوخته
گه سر خود را به دندان دده	گاه حیوان قاصد خونت شده
گه غریق سیل خون‌آمیز تیز	گه نگون اندر میان آبریز
که شقیی و شقیی و شقی	گه ندات آمد ازین چرخ نقی
که برو هستی ز اصحاب الشمال	گه ندات آمد صریحا از جبال
تا ابد فرعون در دوزخ فتاد	گه ندا می‌آمدت از هر جماد
تا نگردد طبع معکوس تو گرم	زین بترها که نمی‌گویم ز شرم
ز اندکی دانی که هستم من خبیر	اندکی گفتم به تو ای ناپذیر
تا نیندیشی ز خواب و واقعات	خویشتن را کور می‌کردی و مات
کوری ادراک مکراندیش تو	چند بگریزی نک آمد پیش تو
که ز بخشایش در توبه‌ست باز	هین مکن زین پس فراگیر احتراز
باز باشد تا قیامت بر وری	توبه را از جانب مغرب دری
باز باشد آن در از وی رو متاب	تا ز مغرب بر زند سر آفتاب
یک در توبه‌ست زان هشت ای پسر	هست جنت را ز رحمت هشت در
وآن در توبه نباشد جز که باز	آن همه گه باز باشد گه فراز
رخت آنجا کش به کوری حسود	هین غنیمت دار در بازست زود
پس ز من بستان عوض آن را چهار	هین ز من بپذیر یک چیز و بیار
شرح کن با من از آن یک اندکی	گفت ای موسی کدامست آن یکی
که خدایی نیست غیر کردگار	گفت آن یک که بگویی آشکار
مردم و دیو و پری و مرغ را	خالق افلاک و انجم بر علا
ملکت او بی‌حد و او بی‌شبیه	خالق دریا و دشت و کوه و تیه
که عوض بدهی مرا بر گو بیار	گفت ای موسی کدامست آن چهار
سست گردد چارمیخ کفر من	تا بود کز لطف آن وعدهٔ حسن
برگشاید قفل کفر صد منم	بوک زان خوش وعده‌های مغتنم
شهد گردد در تنم این زهر کین	بوک از تاثیر جوی انگبین
پرورش یابد دمی عقل اسیر	یا ز عکس جوی آن پاکیزه شیر
مست گردم بو برم از ذوق امر	یا بود کز عکس آن جوهای خمر
تازگی یابد تن شورهٔ خراب	یا بود کز لطف آن جوهای آب
خارزارم جنت ماوی شود	شوره‌ام را سبزه‌ای پیدا شود
جان شود از یاری حق یارجو	بوک از عکس بهشت و چار جو
آتش و در قهر حق آغشته‌ام	آنچنان که از عکس دوزخ گشته‌ام
گشته‌ام بر اهل جنت زهربار	گه ز عکس مار دوزخ هم‌چو مار
آب ظلمم کرده خلقان را رمیم	گه ز عکس جوشش آب حمیم
یا ز عکس آن سعیرم چون سعیر	من ز عکس زمهریرم زمهریر
وای آنک یابمش ناگه زبون	دوزخ درویش و مظلومم کنون
صحتی باشد تنت را پایدار	گفت موسی که اولین آن چهار
دور باشد از تنت ای ارجمند	این علل‌هایی که در طب گفته‌اند
که اجل دارد ز عمرت احتراز	ثانیا باشد ترا عمر دراز
که بناکام از جهان بیرون روی	وین نباشد بعد عمر مستوی
نه ز رنجی که ترا دارد اسیر	بلک خواهان اجل چون طفل شیر
بلک بینی در خراب خانه گنج	مرگ‌جو باشی ولی نه از عجز رنج
می‌زنی بر خانه بی‌اندیشه‌ای	پس به دست خویش گیری تیشه‌ای
مانع صد خرمن این یک دانه را	که حجاب گنج بینی خانه را
پیش گیری پیشهٔ مردانه را	پس در آتش افکنی این دانه را
هم‌چو کرمی برگش از رز رانده	ای به یک برگی ز باغی مانده
اژدهای جهل را این کرم خورد	چون کرم این کرم را بیدار کرد
این چنین تبدیل گردد نیکبخت	کرم کرمی شد پر از میوه و درخت
صد هزاران خانه شاید ساختن	خانه بر کن کز عقیق این یمن
از خرابی خانه مندیش و مه‌ایست	گنج زیر خانه است و چاره نیست
توان عمارت کرد بی‌تکلیف و رنج	که هزاران خانه از یک نقد گنج
گنج از زیرش یقین عریان شود	عاقبت این خانه خود ویران شود
مزد ویران کردنستش آن فتوح	لیک آن تو نباشد زانک روح
لییس للانسان الا ما سعی	چون نکرد آن کار مزدش هست لا
این چنین ماهی بد اندر زیر میغ	دست خایی بعد از آن تو کای دریغ
گنج رفت و خانه و دستم تهی	من نکردم آنچ گفتند از بهی
نیست ملک تو به بیعی یا شری	خانهٔ اجرت گرفتی و کری
تا درین مدت کنی در وی عمل	این کری را مدت او تا اجل
زیر این دکان تو مدفون دو کان	پاره‌دوزی می‌کنی اندر دکان
تیشه بستان و تکش را می‌تراش	هست این دکان کرایی زود باش
از دکان و پاره‌دوزی وا رهی	تا که تیشه ناگهان بر کان نهی
می‌زنی این پاره بر دلق گران	پاره‌دوزی چیست خورد آب و نان
پاره بر وی می‌زنی زین خوردنت	هر زمان می‌درد این دلق تنت
با خود آ زین پاره‌دوزی ننگ دار	ای ز نسل پادشاه کامیار
تا برآرد سر به پیش تو دو کان	پاره‌ای بر کن ازین قعر دکان
آخر آید تو نخورده زو بری	پیش از آن کین مهلت خانهٔ کری
وین دکان را بر کند از روی کان	پس ترا بیرون کند صاحب دکان
گاه ریش خام خود بر می‌کنی	تو ز حسرت گاه بر سر می‌زنی
کور بودم بر نخوردم زین مکان	کای دریغا آن من بود این دکان
تا ابد یا حسرتا شد للعباد	ای دریغا بود ما را برد باد
بودم اندر عشق خانه بی‌قرار	دیدم اندر خانه من نقش و نگار
ورنه دستنبوی من بودی تبر	بودم از گنج نهانی بی‌خبر
این زمان غم را تبرا دادمی	آه گر داد تبر را دادمی
هم‌چو طفلان عشقها می‌باختم	چشم را بر نقش می‌انداختم
که تو طفلی خانه پر نقش و نگار	پس نکو گفت آن حکیم کامیار
که بر آر دودمان خویش گرد	در الهی‌نامه بس اندرز کرد
که دل من ز اضطرابش گشت گم	بس کن ای موسی بگو وعدهٔ سوم
دو جهانی خالص از خصم و عدو	گفت موسی آن سوم ملک دوتو
کان بد اندر جنگ و این در آشتی	بیشتر زان ملک که اکنون داشتی
بنگر اندر صلح خوانت چون نهد	آنک در جنگت چنان ملکی دهد
در وفا بنگر چه باشد افتقاد	آن کرم که اندر جفا آنهات داد
بازگو صبرم شد و حرصم فزود	گفت ای موسی چهارم چیست زود
موی هم‌چون قیر و رخ چون ارغوان	گفت چارم آنک مانی تو جوان
لیک تو پستی سخن کردیم پست	رنگ و بو در پیش ما بس کاسدست
هست شادی و فریب کودکان	افتخار از رنگ و بو و از مکان
هم زبان کودکان باید گشاد	چونک با کودک سر و کارم فتاد
یا مویز و جوز و فستق آورم	که برو کتاب تا مرغت خرم
این جوانی را بگیر ای خر شعیر	جز شباب تن نمی‌دانی به کیر
تازه ماند آن شباب فرخت	هیچ آژنگی نیفتد بر رخت
نه قد چون سرو تو گردد دوتو	نه نژند پیریت آید برو
نه به دندانها خللها یا الم	نه شود زور جوانی از تو کم
که زنان را آید از ضعفت ملال	نه کمی در شهوت و طمث و بعال
که گشود آن مژدهٔ عکاشه باب	آنچنان بگشایدت فر شباب
در ربیع اول آید بی جدال	احمد آخر زمان را انتقال
عاشق آن وقت گردد او به عقل	چون خبر یابد دلش زین وقت نقل
که پس این ماه می‌سازم سفر	چون صفر آید شود شاد از صفر
ای رفیق راه اعلی می‌زدی	هر شبی تا روز زین شوق هدی
چون صفر پای از جهان بیرون نهد	گفت هر کس که مرا مژده دهد
مژده‌ور باشم مر او را و شفیع	که صفر بگذشت و شد ماه ربیع
گفت که جنت ترا ای شیر زفت	گفت عکاشه صفر بگذشت و رفت
گفت عکاشه ببرد از مژده بر	دیگری آمد که بگذشت آن صفر
وز بقااش شادمان این کودکان	پس رجال از نقل عالم شادمان
پیش او کوثر نیامد آب شور	چونک آب خوش ندید آن مرغ کور
که نگردد صاف اقبال تو درد	هم‌چنین موسی کرامت می‌شمرد
تا کنم من مشورت با یار نیک	گفت احسنت و نکو گفت ولیک
گفت جان افشان برین ای دل‌سیه	باز گفت او این سخن با ایسیه
زود در یاب ای شه نیکو خصال	بس عنایتهاست متن این مقال
این بگفت و گریه کرد و گرم گشت	وقت کشت آمد زهی پر سود کشت
آفتابی تاجر گشتت ای کلک	بر جهید از جا و گفتا بخ لک
خاصه چون باشد کله خورشید و ماه	عیب کل را خود بپوشاند کلاه
چون نگفتی آری و صد آفرین	هم در آن مجلس که بشنیدی تو این
سرنگون بر بوی این زیر آمدی	این سخن در گوش خورشید ار شدی
می‌کند ابلیس را حق افتقاد	هیچ می‌دانی چه وعده‌ست و چه داد
ای عجب چون زهره‌ات بر جای ماند	چون بدین لطف آن کریمت باز خواند
بودی اندر هر دو عالم بهره‌ات	زهره‌ات ندرید تا زان زهره‌ات
چون شهیدان از دو عالم بر خورد	زهره‌ای کز بهرهٔ حق بر درد
تا بماند لیک تا این حد چرا	غافلی هم حکمتست و این عمی
تا نپرد زود سرمایه ز دست	غافلی هم حکمتست و نعمتست
زهر جان و عقل رنجوری شود	لیک نی چندانک ناسوری شود
که به یک گل می‌خری گلزار را	خود کی یابد این چنین بازار را
حبه‌ای را آمدت صد کان عوض	دانه‌ای را صد درختستان عوض
تا که کان‌الله له آید به دست	کان لله دادن آن حبه است
هست شد زان هوی رب پایدار	زآنک این هوی ضعیف بی‌قرار
گشت باقی دایم و هرگز نمرد	هوی فانی چونک خود فا او سپرد
که فنا گردد بدین هر دو هلاک	هم‌چو قطرهٔ خایف از باد و ز خاک
از تف خورشید و باد و خاک رست	چون به اصل خود که دریا بود جست
ذات او معصوم و پا بر جا و نیک	ظاهرش گم گشت در دریا و لیک
تا بیابی در بهای قطره یم	هین بده ای قطره خود را بی‌ندم
در کف دریا شو آمن از تلف	هین بده ای قطره خود را این شرف
قطره‌ای را بحری تقاضاگر شدست	خود کرا آید چنین دولت به دست
قطره‌ای ده بحر پر گوهر ببر	الله الله زود بفروش و بخر
که ز بحر لطف آمد این سخن	الله الله هیچ تاخیری مکن
که اسفلی بر چرخ هفتم می‌شود	لطف اندر لطف این گم می‌شود
هیچ طالب این نیابد در طلب	هین که یک بازی فتادت بوالعجب
شاه را لازم بود رای وزیر	گفت با هامان بگویم ای ستیر
کور کمپیری چه داند باز را	گفت با هامان مگو این راز را
او ببرد ناخنش بهر بهی	باز اسپیدی به کمپیری دهی
کور کمپیری ببرد کوروار	ناخنی که اصل کارست و شکار
ناخنان زین سان درازست ای کیا	که کجا بودست مادر که ترا
وقت مهر این می‌کند زال پلید	ناخن و منقار و پرش را برید
خشم گیرد مهرها را بر درد	چونک تتماجش دهد او کم خورد
تو تکبر می‌نمایی و عتو	که چنین تتماج پختم بهر تو
نعمت و اقبال کی سازد ترا	تو سزایی در همان رنج و بلا
گر نمی‌خواهی که نوشی زان فطیر	آن تتماجش دهد کین را بگیر
زال بترنجد شود خشمش دراز	آب تتماجش نگیرد طبع باز
زن فرو ریزد شود کل مغفرش	از غضب شربای سوزان بر سرش
یاد آرد لطف شاه دل‌فروز	اشک از آن چشمش فرو ریزد ز سوز
که ز چهرهٔ شاد دارد صد کمال	زان دو چشم نازنین با دلال
چشم نیک از چشم بد با درد و داغ	چشم مازاغش شده پر زخم زاغ
هر دو عالم می‌نماید تار مو	چشم دریا بسطتی کز بسط او
هم‌چو چشمه پیش قلزم گم شود	گر هزاران چرخ در چشمش رود
یافته از غیب‌بینی بوسها	چشم بگذشته ازین محسوسها
نکته‌ای گویم از آن چشم حسن	خود نمی‌یابم یکی گوشی که من
می‌ربودی قطره‌اش را جبرئیل	می‌چکید آن آب محمود جلیل
گر دهد دستوریش آن خوب کیش	تا بمالد در پر و منقال خویش
فر و نور و علم و صبرم را نسوخت	باز گوید خشم کمپیر ار فروخت
زخم بر ناقه نه بر صالح زند	باز جانم باز صد صورت تند
صد چنان ناقه بزاید متن کوه	صالح از یک‌دم که آرد با شکوه
ورنه درانید غیرت پود و تار	دل همی گوید خموش و هوش دار
ورنه سوزیدی به یک دم صد جهان	غیرتش را هست صد حلم نهان
تا دل خود را ز بند پند کند	نخوت شاهی گرفتش جای پند
کوست پشت ملک و قطب مقدرت	که کنم بار رای هامان مشورت
رای‌زن بوجهل را شد بولهب	مصطفی را رای‌زن صدیق رب
کان نصیحتها به پیشش گشت سرد	عرق جنسیت چنانش جذب کرد
بر خیالش بندها را بر درد	جنس سوی جنس صد پره پرد
گفت شد بر ناودان طفلی مرا	یک زنی آمد به پیش مرتضی
ور هلم ترسم که افتد او به پست	گرش می‌خوانم نمی‌آید به دست
گر بگویم کز خطر سوی من آ	نیست عاقل تا که دریابد چون ما
ور بداند نشنود این هم به دست	هم اشارت را نمی‌داند به دست
او همی گرداند از من چشم و رو	بس نمودم شیر و پستان را بدو
دستگیر این جهان و آن جهان	از برای حق شمایید ای مهان
که بدرد از میوهٔ دل بسکلم	زود درمان کن که می‌لرزد دلم
تا ببیند جنس خود را آن غلام	گفت طفلی را بر آور هم به بام
جنس بر جنس است عاشق جاودان	سوی جنس آید سبک زان ناودان
جنس خود خوش خوش بدو ورد آورد	زن چنان کرد و چو دید آن طفل او
جاذب هر جنس را هم جنس دان	سوی بام آمد ز متن ناودان
وا رهید او از فتادن سوی سفل	غژغژان آمد به سوی طفل طفل
تا بجنسیت رهند از ناودان	زان بود جنس بشر پیغامبران
تا به جنس آیید و کم گردید گم	پس بشر فرمود خود را مثلکم
جاذبش جنسست هر جا طالبیست	زانک جنسیت عجایب جاذبیست
با ملایک چونک هم‌جنس آمدند	عیسی و ادریس بر گردون شدند
جنس تن بودند زان زیر آمدند	باز آن هاروت و ماروت از بلند
جانشان شاگرد شیطانان شده	کافران هم جنس شیطان آمده
دیده‌های عقل و دل بر دوخته	صد هزاران خوی بد آموخته
آن حسد که گردن ابلیس زد	کمترین خوشان به زشتی آن حسد
که نخواهد خلق را ملک ابد	زان سگان آموخته حقد و حسد
از حسد قولنجش آمد درد خاست	هر کرا دید او کمال از چپ و راست
می‌نخواهد شمع کس افروخته	زآنک هر بدبخت خرمن‌سوخته
از کمال دیگران نفتی به غم	هین کمالی دست آور تا تو هم
تا خدایت وا رهاند از جسد	از خدا می‌خواه دفع این حسد
که نپردازی از آن سوی برون	مر ترا مشغولیی بخشد درون
که بدو مست از دو عالم می‌دهد	جرعهٔ می را خدا آن می‌دهد
کو زمانی می‌رهاند از خودیش	خاصیت بنهاده در کف حشیش
کز دو عالم فکر را بر می‌کند	خواب را یزدان بدان سان می‌کند
کو بنشناسد عدو از دوستی	کرد مجنون را ز عشق پوستی
که بر ادراکات تو بگمارد او	صد هزاران این چنین می‌دارد او
که ز ره بیرون برد آن نحس را	هست میهای شقاوت نفس را
که بیابد منزل بی‌نقل را	هست میهای سعادت عقل را
بر کند زان سو بگیرد راه پیش	خیمهٔ گردون ز سرمستی خویش
هست عیسی مست حق خر مست جو	هین بهر مستی دلا غره مشو
مستی‌اش نبود ز کوته دنبها	این چنین می را بجو زین خنبها
آن یکی درد و دگر صافی چو در	زانک هر معشوق چون خنبیست پر
تا میی یابی منزه ز اختلاط	می‌شناسا هین بچش با احتیاط
مستی‌ات آرد کشان تا رب دین	هر دو مستی می‌دهندت لیک این
بی عقال این عقل در رقص‌الجمل	تا رهی از فکر و وسواس و حیل
مر ملک را جذب کردند از فلک	انبیا چون جنس روحند و ملک
که بود آهنگ هر دو بر علو	باد جنس آتش است و یار او
در میان حوض یا جویی نهی	چون ببندی تو سر کوزهٔ تهی
که دلش خالیست و در وی باد هست	تا قیامت آن فرو ناید به پست
ظرف خود را هم سوی بالا کشد	میل بادش چون سوی بالا بود
سوی‌ایشان کش کشان چون سایه‌هاست	باز آن جانها که جنس انبیاست
عقل جنس آمد به خلقت با ملک	زانک عقلش غالبست و بی ز شک
نفس جنس اسفل آمد شد بدو	وان هوای نفس غالب بر عدو
بود سبطی جنس موسی کلیم	بود قبطی جنس فرعون ذمیم
برگزیدش برد بر صدر سرا	بود هامان جنس‌تر فرعون را
که ز جنس دوزخ‌اند آن دو پلید	لاجرم از صدر تا قعرش کشید
هر دو چون دوزخ ز نور دل نفور	هر دو سوزنده چو ذوزخ ضد نور
برگذر که نورت آتش را ربود	زانک دوزخ گوید ای مؤمن تو زود
زانک طبع دوزخستش ای صنم	می‌رمد آن دوزخی از نور هم
که گریزد مومن از دوزخ به جان	دوزخ از مومن گریزد آنچنان
ضد نار آمد حقیقت نورجو	زانک جنس نار نبود نور او
چون امان خواهد ز دوزخ از خدا	در حدیث آمدی که مومن در دعا
که خدایا دور دارم از فلان	دوزخ از وی هم امان خواهد به جان
که تو جنس کیستی از کفر و دین	جاذبهٔ جنسیتست اکنون ببین
ور به موسی مایلی سبحانیی	گر بهامان مایلی هامانیی
نفس و عقلی هر دوان آمیخته	ور بهر و مایلی انگیخته
تا شود غالب معانی بر نقوش	هر دو در جنگند هان و هان بکوش
که ببینی بر عدو هر دم شکست	در جهان جنگ شادی این بسست
گفت با هامان برای مشورت	آن ستیزه‌رو بسختی عاقبت
گفت و محرم ساخت آن گمراه را	وعده‌های آن کلیم‌الله را
جست هامان و گریبان را درید	گفت با هامان چون تنهااش بدید
کوفت دستار و کله را بر زمین	بانگها زد گریه‌ها کرد آن لعین
این چنین گستاخ آن حرف تباه	که چگونه گفت اندر روی شاه
کار را با بخت چون زر کرده تو	جمله عالم را مسخر کرده تو
سوی تو آرند سلطانان خراج	از مشارق وز مغارب بی‌لجاج
بر ستانهٔ خاک تو این کیقباد	پادشاهان لب همی مالند شاد
رو بگرداند گریزد بی عصا	اسپ یاغی چون ببیند اسپ ما
بوده‌ای گردی کمینهٔ بندگان	تاکنون معبود و مسجود جهان
که خداوندی شود بنده‌پرست	در هزار آتش شدن زین خوشترست
تا نبیند چشم من بر شاه این	نه بکش اول مرا ای شاه چین
تا نبیند این مذلت چشم من	خسروا اول مرا گردن بزن
که زمین گردون شود گردون زمین	خود نبودست و مبادا این چنین
بی‌دلان‌مان دلخراش ما شوند	بندگان‌مان خواجه‌تاش ما شوند
گشت ما را پس گلستان قعر گور	چشم‌روشن دشمنان و دوست کور
نرد را کورانه کژ می‌باخت او	دوست از دشمن همی نشناخت او
بی‌گناهان را مگو دشمن به کین	دشمن تو جز تو نبود این لعین
که دوادو اول و آخر لتست	پیش تو این حالت بد دولتست
این بهارت را همی آید خزان	گر ازین دولت نتازی خز خزان
که سر ایشان ز تن ببریده‌اند	مشرق و مغرب چو تو بس دیده‌اند
چون کنند آخر کسی را پایدار	مشرق و مغرب که نبود بر قرار
چاپلوست گشت مردم روز چند	تو بدان فخر آوری کز ترس و بند
زهر اندر جان او می‌آکنند	هر کرا مردم سجودی می‌کنند
داند او کان زهر بود و موبدش	چونک بر گردد ازو آن ساجدش
وای آنک از سرکشی شد چون که او	ای خنک آن را که ذلت نفسه
از می پر زهر شد آن گیج مست	این تکبر زهر قاتل دان که هست
از طرب یکدم بجنباند سری	چون می پر زهر نوشد مدبری
زهر در جانش کند داد و ستد	بعد یک‌دم زهر بر جانش فتد
کو چه زهر آمد نگر در قوم عاد	گر نذاری زهری‌اش را اعتقاد
بکشدش یا باز دارد در چهی	چونک شاهی دست یابد بر شهی
مرهمش سازد شه و بدهد عطا	ور بیابد خستهٔ افتاده را
کشت شه را بی‌گناه و بی‌خطا	گر نه زهرست آن تکبر پس چرا
زین دو جنبش زهر را شاید شناخت	وین دگر را بی ز خدمت چون نواخت
گرگ گرگ مرده را هرگز گزد	راه‌زن هرگز گدایی را نزد
تا تواند کشتی از فجار رست	خضر کشتی را برای آن شکست
امن در فقرست اندر فقر رو	چون شکسته می‌رهد اشکسته شو
گشت پاره پاره از زخم کلند	آن کهی کو داشت از کان نقد چند
سایه که افکندست بر وی زخم نیست	تیغ بهر اوست کو را گردنیست
ای برادر چون بر آذر می‌روی	مهتری نفطست و آتش ای غوی
تیرها را کی هدف گردد ببین	هر چه او هموار باشد با زمین
چون هدفها زخم یابد بی رفو	سر بر آرد از زمین آنگاه او
عاقبت زین نردبان افتادنیست	نردبان خالق این ما و منیست
که استخوان او بتر خواهد شکست	هر که بالاتر رود ابله‌ترست
که ترفع شرکت یزدان بود	این فروعست و اصولش آن بود
یاغیی باشی به شرکت ملک‌جو	چون نمردی و نگشتی زنده زو
وحدت محضست آن شرکت کیست	چون بدو زنده شدی آن خود ویست
که نیابی فهم آن از گفت و گو	شرح این در آینهٔ اعمال جو
بس جگرها گردد اندر حال خون	گر بگویم آنچ دارم در درون
بانگ دو کردم اگر در ده کس است	بس کنم خود زیرکان را این بس است
این چنین راهی بر آن فرعون زد	حاصل آن هامان بدان گفتار بد
او گلوی او بریده ناگهان	لقمهٔ دولت رسیده تا دهان
هیچ شه را این چنین صاحب مباد	خرمن فرعون را داد او به باد
خود خداوندیت را روزی نبود	گفت موسی لطف بنمودیم وجود
مر ورا نه دست دان نه آستین	آن خداوندی که نبود راستین
بی دل و بی جان و بی دیده بود	آن خداوندی که دزدیده بود
باز بستانند از تو هم‌چو وام	آن خداوندی که دادندت عوام
تا خداوندیت بخشد متفق	ده خداوندی عاریت به حق
نزد پیغامبر منازع می‌شدند	آن امیران عرب گرد آمدند
بخش کن این ملک و بخش خود بگیر	که تو میری هر یک از ما هم امیر
تو ز بخش ما دو دست خود بشو	هر یکی در بخش خود انصاف‌جو
سروری و امر مطلق داده است	گفت میری مر مرا حق داده است
هین بگیرید امر او را اتقوا	کین قران احمدست و دور او
حاکمیم و داد امیریمان خدا	قوم گفتندش که ما هم زان قضا
مر شما را عاریه از بهر زاد	گفت لیکن مر مرا حق ملک داد
میری عاریتی خواهد شکست	میری من تا قیامت باقیست
چیست حجت بر فزون‌جویی تو	قوم گفتند ای امیر افزون مگو
سیل آمد گشت آن اطراف پر	در زمان ابری برآمد ز امر مر
اهل شهر افغان‌کنان جمله رعیب	رو به شهر آورد سیل بس مهیب
آمد اکنون تا گمارد گردد عیان	گفت پیغامبر که وقت امتحان
تا شود در امتحان آن سیل‌بند	هر امیری نیزهٔ خود در فکند
آن قضیب معجز فرمان روا	پس قضیب انداخت در وی مصطفی
آب تیز سیل پرجوش عنود	نیزه‌ها را هم‌چو خاشاکی ربود
بر سر آب ایستاده چون رقیب	نیزه‌ها گم گشت جمله و آن قضیب
روبگردانید و آن سیلاب رفت	ز اهتمام آن قضیب آن سیل زفت
پس مقر گشتند آن میران ز بیم	چون بدیدند از وی آن امر عظیم
ساحرش گفتند و کاهی از جحود	جز سه کس که حقد ایشان چیره بود
ملک بر رسته چنین باشد شریف	ملک بر بسته چنان باشد ضعیف
نامشان بین نام او بین این نجیب	نیزه‌ها را گر ندیدی با قضیب
نام او و دولت تیزش نمرد	نامشان را سیل تیز مرگ برد
هم‌چنین هر روز تا روز قیام	پنج نوبت می‌زنندش بر دوام
ور خری آورده‌ام خر را عصا	گر ترا عقلست کردم لطفها
کز عصا گوش و سرت پر خون کنم	آنچنان زین آخرت بیرون کنم
می‌نیابند از جفای تو امان	اندرین آخر خران و مردمان
هر خری را کو نباشد مستحب	نک عصا آورده‌ام بهر ادب
که اژدهایی گشته‌ای در فعل و خو	اژدهایی می‌شود در قهر تو
لیک بنگر اژدهای آسمان	اژدهای کوهیی تو بی‌امان
که هلا بگریز اندر روشنی	این عصا از دوزخ آمد چاشنی
مخلصت نبود ز در بندان من	ورنه در مانی تو در دندان من
تا نگویی دوزخ یزدان کجاست	این عصایی بود این دم اژدهاست
اوج را بر مرغ دام و فخ کند	هر کجا خدا دوزخ کند
تا بگویی دوزخست و اژدها	هم ز دندانت برآید دردها
که بگویی که بهشتست و حلل	یا کند آب دهانت را عسل
تا بدانی قوت حکم قدر	از بن دندان برویاند شکر
فکر کن از ضربت نامحترز	پس به دندان بی‌گناهان را مگز
سبطیان را از بلا محصون کند	نیل را بر قبطیان حق خون کند
در میان هوشیار راه و مست	تا بدانی پیش حق تمییز هست
که گشاد آن را و این را سخت بست	نیل تمییز از خدا آموختست
قهر او ابله کند قابیل را	لطف او عاقل کند مر نیل را
عقل از عاقل به قهر خود برید	در جمادات از کرم عقل آفرید
وز نکال از عاقلان دانش رمید	در جماد از لطف عقلی شد پدید
عقل این سو خشم حق دید و گریخت	عقل چون باران به امر آنجا بریخت
جمله بر ترتیب آیند و روند	ابر و خورشید و مه و نجم بلند
که نه پس ماند ز هنگام و نه پیش	هر یکی ناید مگر در وقت خویش
دانش آوردند در سنگ و عصا	چون نکردی فهم این را ز انبیا
چون عصا و سنگ داری از قیاس	تا جمادات دگر را بی لباس
وز جمادات دگر مخبر شود	طاعت سنگ و عصا ظاهر شود
ما همه نی اتفاقی ضایعیم	که ز یزدان آگهیم و طایعیم
کو میان هر دو امت کرد فرق	هم‌چو آب نیل دانی وقت غرق
در حق قارون که قهرش کرد و نسف	چون زمین دانیش دانا وقت خسف
پس دو نیمه گشت بر چرخ و شکافت	چون قمر که امر بشنید و شتافت
مصطفی را کرده ظاهرالسلام	چون درخت و سنگ کاندر هر مقام
فانیست این چرخ و حقش وارثست	دی یکی می‌گفت عالم حادثست
حادثی ابر چون داند غیوث	فلسفیی گفت چون دانی حدوث
تو چه می‌دانی حدوث آفتاب	ذره‌ای خود نیستی از انقلاب
کی بداند آخر و بدو زمین	کرمکی کاندر حدث باشد دفین
از حماقت اندرین پیچیده‌ای	این به تقلید از پدر بشنیده‌ای
ورنه خامش کن فزون گویی مجو	چیست برهان بر حدوث این بگو
بحث می‌کردند روزی دو فریق	گفت دیدم اندرین بحث عمیق
گشت هنگامه بر آن دو کس گروه	در جدال و در خصام و در ستوه
اطلاع از حال ایشان بستدم	من به سوی جمع هنگامه شدم
بی‌گمانی این بنا را بانیست	آن یکی می‌گفت گردون فانیست
نیستش بانی و یا بانی ویست	وان دگر گفت این قدیم و بی کیست
روز و شب آرنده و رزاق را	گفت منکر گشته‌ای خلاق را
آنچ گولی آن به تقلیدی گزید	گفت بی برهان نخواهم من شنید
نشنوم بی حجت این را در زمن	هین بیاور حجت و برهان که من
در درون جان نهان برهانمست	گفت حجت در درون جانمست
من همی بینم مکن بر من تو خشم	تو نمی‌بینی هلال از ضعف چشم
در سر و پایان این چرخ پسیج	گفت و گو بسیار گشت و خلق گیج
بر حدوث آسمانم آیتیست	گفت یارا در درونم حجتیست
مر یقین‌دان را که در آتش رود	من یقین دارم نشانش آن بود
هم‌چو حال سر عشق عاشقان	در زبان می‌ناید آن حجت بدان
جز که زردی و نزاری روی من	نیست پیدا سر گفت و گوی من
حجت حسن و جمالش می‌شود	اشک و خون بر رخ روانه می‌دود
که بود در پیش عامه آیتی	گفت من اینها ندانم حجتی
که تو قلبی من تکویم ارجمند	گفت چون قلبی و نقدی دم زنند
کاندر آتش در فتند این دو قرین	هست آتش امتحان آخرین
از گمان و شک سوی ایقان روند	عام و خاص از حالشان عالم شوند
نقد و قلبی را که آن باشد نهان	آب و آتش آمد ای جان امتحان
حجت باقی حیرانان شویم	تا من و تو هر دو در آتش رویم
که من و تو این کره را آیتیم	تا من و تو هر دو در بحر اوفتیم
هر دو خود را بر تف آتش زدند	هم‌چنان کردند و در آتش شدند
رست و سوزید اندر آتش آن دعی	از خدا گوینده مرد مدعی
کوری افزون‌روان خام را	از مؤذن بشنو این اعلام را
کش مسمی صدر بودست و اجل	که نسوزیدست این نام از اجل
بر دریده پرده‌های منکران	صد هزاران زین رهان اندر قران
در دوام و معجزات و در جواب	چون گرو بستند غالب شد صواب
وز حدوث چرخ پیروزست و حق	فهم کردم کانک دم زد از سبق
یک نشان بر صدق آن انکار کو	حجت منکر هماره زردرو
کو درین عالم که تا باشد نشان	یک مناره در ثنای منکران
یاد آرد روزگار منکری	منبری کو که بر آنجا مخبری
تا قیامت می‌دهد زین حق نشان	روی دینار و درم از نامشان
سکهٔ احمد ببین تا مستقر	سکهٔ شاهان همی گردد دگر
وا نما بر سکه نام منکری	بر رخ نقره و یا روی زری
صد زبان بین نام او ام‌الکتاب	خود مگیر این معجز چون آفتاب
یا بدزدد یا فزاید در بیان	زهره نی کس را که یک حرفی از آن
یار مغلوبان مشو هین ای غوی	یار غالب شو که تا غالب شوی
غیر این ظاهر نمی‌بینم وطن	حجت منکر همین آمد که من
آن ز حکمتهای پنهان مخبریست	هیچ نندیشد که هر جا ظاهریست
هم‌چو نفع اندر دواها کامنست	فایدهٔ هر ظاهری خود باطنیست
بی امید نفع بهر عین نقش	هیچ نقاشی نگارد زین نقش
که به فرجه وارهند از اندهان	بلک بهر میهمانان و کهان
دوستان رفته را از نقش آن	شادی بچگان و یاد دوستان
بهر عین کوزه نه بر بوی آب	هیچ کوزه‌گر کند کوزه شتاب
بهر عین کاسه نه بهر طعام	هیچ کاسه گر کند کاسه تمام
بهر عین خط نه بهر خواندن	هیچ خطاطی نویسد خط به فن
وان برای غایب دیگر ببست	نقش ظاهر بهر نقش غایبست
این فواید را به مقدار نظر	تا سوم چارم دهم بر می‌شمر
فایدهٔ هر لعب در تالی نگر	هم‌چو بازیهای شطرنج ای پسر
وان برای آن و آن بهر فلان	این نهادند بهر آن لعب نهان
در پی هم تا رسی در برد و مات	هم‌چنین دیده جهات اندر جهات
که شدن بر پایه‌های نردبان	اول از بهر دوم باشد چنان
تا رسی تو پایه پایه تا به بام	و آن دوم بهر سوم می‌دان تمام
آن منی از بهر نسل و روشنی	شهوت خوردن ز بهر آن منی
عقل او بی‌سیر چون نبت زمین	کندبینش می‌نبیند غیر این
هست پای او به گل در مانده	نبت را چه خوانده چه ناخوانده
تو به سر جنبانیش غره مشو	گر سرش جنبد پیر باد رو
پای او گوید عصینا خلنا	آن سرش گوید سمعنا ای صبا
بر توکل می‌نهد چون کور گام	چون ندارد سیر می‌راند چون عام
چون توکل کردن اصحاب نرد	بر توکل تا چه آید در نبرد
جز رونده و جز درندهٔ پرده نیست	وآن نظرهایی که آن افسرده نیست
این زمان بیند به چشم خویشتن	آنچ در ده سال خواهد آمدن
غیب و مستقبل ببیند خیر وشر	هم‌چنین هر کس به اندازهٔ نظر
شد گذاره چشم و لوح غیب خواند	چونک سد پیش و سد پس نماند
ماجرا و آغاز هستی رو نمود	چون نظر پس کرد تا بدو وجود
در خلیفه کردن بابای ما	بحث املاک زمین با کبریا
آنچ خواهد بود تا محشر پدید	چون نظر در پیش افکند او بدید
پیش می‌بیند عیان تا روز فصل	پس ز پس می‌بیند او تا اصل اصل
غیب را بیند به قدر صیقلی	هر کسی اندازهٔ روشن‌دلی
بیشتر آمد برو صورت پدید	هر که صیقل بیش کرد او بیش دید
نیز این توفیق صیقل زان عطاست	گر تو گویی کان صفا فضل خداست
لیس للانسان الا ما سعی	قدر همت باشد آن جهد و دعا
همت شاهی ندارد هیچ خس	واهب همت خداوندست و بس
مانع طوع و مراد و اختیار	نیست تخصیص خدا کس را به کار
او گریزاند به کفران رخت را	لیک چون رنجی دهد بدبخت را
رخت را نزدیکتر وا می‌نهد	نیکبختی را چو حق رنجی دهد
کرده اسباب هزیمت اختیار	بددلان از بیم جان در کارزار
حمله کرده سوی صف دشمنان	پردلان در جنگ هم از بیم جان
هم ز ترس آن بددل اندر خویش مرد	رستمان را ترس و غم وا پیش برد
زان پدید آید شجاع از هر جبان	چون محک آمد بلا و بیم جان
کای گزیده دوست می‌دارم ترا	گفت موسی را به وحی دل خدا
موجب آن تا من آن افزون کنم	گفت چه خصلت بود ای ذوالکرم
وقت قهرش دست هم در وی زده	گفت چون طفلی به پیش والده
هم ازو مخمور هم از اوست مست	خود نداند که جز او دیار هست
هم به مادر آید و بر وی تند	مادرش گر سیلیی بر وی زند
اوست جمله شر او و خیر او	از کسی یاری نخواهد غیر او
التفاتش نیست جاهای دگر	خاطر تو هم ز ما در خیر و شر
گر صبی و گر جوان و گر شیوخ	غیر من پیشت چون سنگست و کلوخ
در بلا از غیر تو لانستعین	هم‌چنانک ایاک نعبد در حنین
در لغت و آن از پی نفی ریا	هست این ایاک نعبد حصر را
حصر کرده استعانت را و قصر	هست ایاک نستعین هم بهر حصر
طمع یاری هم ز تو داریم و بس	که عبادت مر ترا آریم و بس
خواست تا از وی برآرد دود و گرد	پادشاهی بر ندیمی خشم کرد
تا زند بر وی جزای آن خلاف	کرد شه شمشیر بیرون از غلاف
یا شفیعی بر شفاعت بر تند	هیچ کس را زهره نه تا دم زند
در شفاعت مصطفی‌وارانه خاص	جز عمادالملک نامی در خواص
در زمان شه تیغ قهر از کف نهاد	بر جهید و زود در سجده فتاد
ور بلیسی کرد من پوشیدمش	گفت اگر دیوست من بخشیدمش
راضیم گر کرد مجرم صد زیان	چونک آمد پای تو اندر میان
که ترا آن فضل و آن مقدار هست	صد هزاران خشم را توانم شکست
زآنک لابهٔ تو یقین لابهٔ منست	لابه‌ات را هیچ نتوانم شکست
ز انتقام این مرد بیرون نامدی	گر زمین و آسمان بر هم زدی
او نبردی این زمان از تیغ سر	ور شدی ذره به ذره لابه‌گر
لیک شرح عزت تست ای ندیم	بر تو می‌ننهیم منت ای کریم
ایی صفاتت در صفات ما دفین	این نکردی تو که من کردم یقین
زانک محمول منی نی حاملی	تو درین مستعملی نی عاملی
خویشتن در موج چون کف هشته‌ای	ما رمیت اذ رمیت گشته‌ای
این عجب که هم اسیری هم امیر	لا شدی پهلوی الا خانه‌گیر
اوست بس الله اعلم بالرشاد	آنچ دادی تو ندای شاه داد
زین شفیع آزرد و برگشت از ولا	وآن ندیم رسته از زخم و بلا
رو به حایط کرد تا نارد سلام	دوستی ببرید زان مخلص تمام
زین تعجب خلق در افسانه شد	زین شفیع خویشتن بیگانه شد
از کسی که جان او را وا خرید	که نه مجنونست یاری چون برید
خاک نعل پاش بایستی شدن	وا خریدش آن دم از گردن زدن
با چنین دلدار کین‌داری گرفت	بازگونه رفت و بیزاری گرفت
کیین جفا چون می‌کنی با ناصحی	پس ملامت کرد او را مصلحی
آن دم از گردن زدن کردت خلاص	جان تو بخرید آن دلدار خاص
خاصه نیکی کرد آن یار حمید	گر بدی کردی نبایستی رمید
او چرا آید شفیع اندر میان	گفت بهر شاه مبذولست جان
لا یسع فیه نبی مجتبی	لی مع‌الله وقت بود آن دم مرا
من نخواهم غیر آن شه را پناه	من نخواهم رحمتی جز زخم شاه
که به سوی شه تولا کرده‌ام	غیر شه را بهر آن لا کرده‌ام
شاه بخشد شصت جان دیگرم	گر ببرد او به قهر خود سرم
کار شاهنشاه من سربخشی است	کار من سربازی و بی‌خویشی است
ننگ آن سر کو به غیری سر برد	فخر آن سر که کف شاهش برد
ننگ دارد از هزاران روز عید	شب که شاه از قهر در قیرش کشید
فوق قهر و لطف و کفر و دین بود	خود طواف آنک او شه‌بین بود
که نهانست و نهانست و نهان	زان نیامد یک عبارت در جهان
از گلابهٔ آدمی آمد پدید	زانک این اسما و الفاظ حمید
لیک نه اندر لباس عین و لام	علم الاسما بد آدم را امام
گشت آن اسمای جانی روسیاه	چون نهاد از آب و گل بر سر کلاه
تا شود بر آب و گل معنی پدید	که نقاب حرف و دم در خود کشید
لیک از ده وجه پرده و مکنف است	گرچه از یک وجه منطق کاشف است
من نخواهم در بلا او را دلیل	من خلیل وقتم و او جبرئیل
که بپرسید از خلیل حق مراد	او ادب ناموخت از جبریل راد
ورنه بگریزم سبکباری کنم	که مرادت هست تا یاری کنم
واسطه زحمت بود بعد العیان	گفت ابراهیم نی رو از میان
مؤمنان را زانک هست او واسطه	بهر این دنیاست مرسل رابطه
حرف و صوتی کی بدی اندر جهان	هر دل ار سامع بدی وحی نهان
لیک کار من از آن نازکترست	گرچه او محو حقست و بی‌سرست
پیش ضعفم بد نماینده‌ست نیک	کردهٔ او کردهٔ شاهست لیک
قهر شد بر نازنینان کرام	آنچ عین لطف باشد بر عوام
عامه را تا فرق را توانند دید	بس بلا و رنج می‌باید کشید
پیش واصل خار باشد خار خار	کین حروف واسطه ای یار غار
تا رهد آن روح صافی از حروف	بس بلا و رنج بایست و وقوف
باز بعضی صافی و برتر شدند	لیک بعضی زین صدا کرتر شدند
سعد را آبست و خون بر اشقیا	هم‌چو آب نیل آمد این بلا
جدتر او کارد که افزون دید بر	هر که پایان‌بین‌تر او مسعودتر
هست بهر محشر و برداشتن	زانک داند کین جهان کاشتن
بلک از بهر مقام ربح و سود	هیچ عقدی بهر عین خود نبود
منکری‌اش بهر عین منکری	هیچ نبود منکری گر بنگری
یا فزونی جستن و اظهار خود	بل برای قهر خصم اندر حسد
بی‌معانی چاشنی ندهد صور	وآن فزونی هم پی طمع دگر
که صور زیتست و معنی روشنی	زان همی‌پرسی چرا این می‌کنی
چونک صورت بهر عین صورتیست	ورنه این گفتن چرا از بهر چیست
جز برای این چرا گفتن بدست	این چرا گفتن سال از فایده‌ست
چون بود فایده این خود همین	از چه رو فایدهٔ جویی ای امین
نیست حکمت کان بود بهر همین	پس نقوش آسمان و اهل زمین
ور حکیمی هست چون فعلش تهیست	گر حکیمی نیست این ترتیب چیست
جز پی قصد صواب و ناصواب	کس نسازد نقش گرمابه و خضاب
نقش کردی باز چون کردی خراب	گفت موسی ای خداوند حساب
وانگهان ویران کنی این را چرا	نر و ماده نقش کردی جان‌فزا
نیست از انکار و غفلت وز هوا	گفت حق دانم که این پرسش ترا
بهر این پرسش ترا آزردمی	ورنه تادیب و عتابت کردمی
باز جویی حکمت و سر بقا	لیک می‌خواهی که در افعال ما
پخته گردانی بدین هر خام را	تا از آن واقف کنی مر عام را
بر عوام ار چه که تو زان واقفی	قاصدا سایل شدی در کاشفی
هر برونی را نباشد آن مجال	زآنک نیم علم آمد این سؤال
هم‌چنانک خار و گل از خاک و آب	هم سؤال از علم خیزد هم جواب
هم‌چنانک تلخ و شیرین از ندا	هم ضلال از علم خیزد هم هدی
وز غذای خویش بود سقم و قوی	ز آشنایی خیزد این بغض و ولا
تا عجمیان را کند زین سر علیم	مستفید اعجمی شد آن کلیم
پاسخش آریم چون بیگانه پیش	ما هم از وی اعجمی سازیم خویش
تا کلید قفل آن عقد آمدند	خرفروشان خصم یکدیگر شدند
چون بپرسیدی بیا بشنو جواب	پس بفرمودش خدا ای ذولباب
تا تو خود هم وا دهی انصاف این	موسیا تخمی بکار اندر زمین
خوشه‌هااش یافت خوبی و نظام	چونک موسی کشت و شد کشتش تمام
پس ندا از غیب در گوشش رسید	داس بگرفت و مر آن را می‌برید
چون کمالی یافت آن را می‌بری	که چرا کشتی کنی و پروری
که درینجا دانه هست و کاه هست	گفت یا رب زان کنم ویران و پست
کاه در انبار گندم هم تباه	دانه لایق نیست درانبار کاه
فرق واجب می‌کند در بیختن	نیست حکمت این دو را آمیختن
که به دانش بیدری بر ساختی	گفت این دانش تو از کی یافتی
گفت پس تمییز چون نبود مرا	گفت تمییزم تو دادی ای خدا
روحهای تیرهٔ گلناک هست	در خلایق روحهای پاک هست
در یکی درست و در دیگر شبه	این صدفها نیست در یک مرتبه
هم‌چنانک اظهار گندمها ز کاه	واجبست اظهار این نیک و تباه
تا نماند گنج حکمتها نهان	بهر اظهارست این خلق جهان
جوهر خود گم مکن اظهار شو	کنت کنزا کنت مخفیا شنو
هم‌چو طعم روغن اندر طعم دوغ	جوهر صدقت خفی شد در دروغ
راستت آن جان ربانی بود	آن دروغت این تن فانی بود
روغن جان اندرو فانی و لاش	سالها این دوغ تن پیدا و فاش
دوغ را در خمره جنباننده‌ای	تا فرستد حق رسولی بنده‌ای
تا بدانم من که پنهان بود من	تا بجنباند به هنجار و به فن
در رود در گوش او کو وحی جوست	یا کلام بنده‌ای کان جزو اوست
آنچنان گوشی قرین داعیست	اذن مؤمن وحی ما را واعیست
پر شود ناطق شود او درکلام	هم‌چنانک گوش طفل از گفت مام
گفت مادر نشنود گنگی شود	ور نباشد طفل را گوش رشد
ناطق آنکس شد که از مادر شنود	دایما هر کر اصلی گنگ بود
که پذیرای دم و تعلیم نیست	دانک گوش کر و گنگ از آفتیست
که صفات او ز علتها جداست	آنک بی‌تعلیم بد ناطق خداست
بی‌حجاب مادر و دایه و ازا	یا چو آدم کرده تلقینش خدا
در ولادت ناطق آمد در وجود	یا مسیحی که به تعلیم ودود
که نزادست از زنا و از فساد	از برای دفع تهمت در ولاد
تا که دوغ آن روغن از دل باز داد	جنبشی بایست اندر اجتهاد
دوغ در هستی برآورده علم	روغن اندر دوغ باشد چون عدم
وآنک فانی می‌نماید اصل اوست	آنک هستت می‌نماید هست پوست
تا بنگزینی بنه خرجش مکن	دوغ روغن ناگرفتست و کهن
تا نماید آنچ پنهان کرده است	هین بگردانش به دانش دست دست
لابهٔ مستان دلیل ساقیست	زآنک این فانی دلیل باقیست
مخبری از بادهای مکتتم	هست بازیهای آن شیر علم
شیر مرده کی بجستی در هوا	گر نبودی جنبش آن بادها
یا دبورست این بیان آن خفاست	زان شناسی باد را گر آن صباست
فکر می‌جنباند او را دم به دم	این بدن مانند آن شیر علم
وآنک از مغرب دبور با وباست	فکر کان از مشرق آید آن صباست
مغرب این باد فکرت زان سرست	مشرق این باد فکرت دیگرست
جان جان جان بود شرق فؤاد	مه جمادست و بود شرقش جماد
قشر و عکس آن بود خورشید روز	شرق خورشیدی که شد باطن‌فروز
پیش او نه روز بنماید نه شب	زآنک چون مرده بود تن بی‌لهب
بی‌شب و بی روز دارد انتظام	ور نباشد آن چو این باشد تمام
بی‌مه و خورشید ماه و آفتاب	هم‌چنانک چشم می‌بیند به خواب
زین برادر آن برادر را بدان	نوم ما چون شد اخ الموت ای فلان
مشنو آن را ای مقلد بی‌یقین	ور بگویندت که هست آن فرع این
که به بیداری نبینی بیست سال	می‌بیند خواب جانت وصف حال
می‌دوی سوی شهان با دها	در پی تعبیر آن تو عمرها
فرع گفتن این چنین سر را سگیست	که بگو آن خواب را تعبیر چیست
باشد اصل اجتبا و اختصاص	خواب عامست این و خود خواب خواص
خواب بیند خطهٔ هندوستان	پیل باید تا چو خسپد او ستان
خر ز هندستان نکردست اغتراب	خر نبیند هیچ هندستان به خواب
تا به خواب او هند داند رفت تفت	جان هم‌چون پیل باید نیک زفت
پس مصور گردد آن ذکرش به شب	ذکر هندستان کند پیل از طلب
ارجعی بر پای هر قلاش نیست	اذکروا الله کار هر اوباش نیست
ور نه پیلی در پی تبدیل باش	لیک تو آیس مشو هم پیل باش
بشنو از میناگران هر دم طنین	کیمیاسازان گردون را ببین
کارسازانند بهر لی و لک	نقش‌بندانند در جو فلک
بنگر ای شب‌کور این آسیب را	گر نبینی خلق مشکین جیب را
نبت نو نو رسته بین از خاک تو	هر دم آسیبست بر ادراک تو
بسط هندستان دل را بی‌حجاب	زین بد ابراهیم ادهم دیده خواب
مملکت بر هم زد و شد ناپدید	لاجرم زنجیرها را بر درید
که جهد از خواب و دیوانه شود	آن نشان دید هندستان بود
می‌دراند حلقهٔ زنجیرها	می‌فشاند خاک بر تدبیرها
که نشانش آن بود اندر صدور	آنچنان که گفت پیغامبر ز نور
هم انابت آرد از دار السرور	که تجافی آرد از دار الغرور
داستانی بشنو ای یار صفا	بهر شرح این حدیث مصطفی
باطن و ظاهر مزین از هنر	پادشاهی داشت یک برنا پسر
صافی عالم بر آن شه گشت درد	خواب دید او کان پسر ناگه بمرد
که نماند از تف آتش اشک او	خشک شد از تاب آتش مشک او
که نمی‌یابید در وی راه آه	آنچنان پر شد ز دود و درد شاه
عمر مانده بود شه بیدار شد	خواست مردن قالبش بی‌کار شد
که ندیده بود اندر عمر خویش	شادیی آمد ز بیداریش پیش
بس مطوق آمد این جان و بدن	که ز شادی خواست هم فانی شدن
وز دم شادی بمیرد اینت لاغ	از دم غم می‌بمیرد این چراغ
این مطوق شکل جای خنده است	در میان این دو مرگ او زنده است
آنچنان غم بود از تسبیب رب	شاه با خود گفت شادی را سبب
وان ز یک روی دگر احیا و برگ	ای عجب یک چیز از یک روی مرگ
باز هم آن سوی دیگر امتساک	آن یکی نسبت بدان حالت هلاک
سوی روز عاقبت نقص و زوال	شادی تن سوی دنیاوی کمال
گریه گوید با دریغ و اندهان	خنده را در خواب هم تعبیر خوان
هست در تعبیر ای صاحب مرح	گریه را در خواب شادی و فرح
لیک جان از جنس این بدظن گشت	شاه اندیشید کین غم خود گذشت
که رود گل یادگاری بایدم	ور رسد خاری چنین اندر قدم
پس کدامین راه را بندیم ما	چون فنا را شد سبب بی‌منتهی
می‌کند اندر گشادن ژیغ ژیغ	صد دریچه و در سوی مرگ لدیغ
نشنود گوش حریص از حرص برگ	ژیغ‌ژیغ تلخ آن درهای مرگ
وز سوی خصمان جفا بانگ درست	از سوی تن دردها بانگ درست
نار علتها نظر کن ملتهب	جان سر بر خوان دمی فهرست طب
هر دو گامی پر ز کزدمها چهست	زان همه غرها درین خانه رهست
زو بگیرانم چراغ دیگری	باد تندست و چراغم ابتری
گر به باد آن یک چراغ از جا رود	تا بود کز هر دو یک وافی شود
شمع دل افروخت از بهر فراغ	هم‌چو عارف کن تن ناقص چراغ
پیش چشم خود نهد او شمع جان	تا که روزی کین بمیرد ناگهان
شمع فانی را بفانیی دگر	او نکرد این فهم پس داد از غرر
تا نماید زین تزوج نسل رو	پس عروسی خواست باید بهر او
فرخ او گردد ز بعد باز باز	گر رود سوی فنا این باز باز
معنی او در ولد باقی بود	صورت او باز گر زینجا رود
مصطفی که الولد سر ابیه	بهر این فرمود آن شاه نبیه
می‌بیاموزند طفلان را حرف	بهر این معنی همه خلق از شغف
چون شود آن قالب ایشان نهان	تا بماند آن معانی در جهان
بهر رشد هر صغیر مستعد	حق به حکمت حرصشان دادست جد
جفت خواهم پور خود را خوب کیش	من هم از بهر دوام نسل خویش
نی ز نسل پادشاهی کالحی	دختری خواهم ز نسل صالحی
نی اسیر حرص فرجست و گلوست	شاه خود این صالحست آزاد اوست
عکس چون کافور نام آن سیاه	مر اسیران را لقب کردند شاه
نیکبخت آن پیس را کردند عام	شد مفازه بادیهٔ خون‌خوار نام
بر نوشته میر یا صدر اجل	بر اسیر شهوت و حرص و امل
نام امیران اجل اندر بلاد	آن اسیران اجل را عام داد
جان او پستست یعنی جاه و مال	صدر خوانندش که در صف نعال
این خبر در گوش خاتونان رسید	شاه چون با زاهدی خویشی گزید
شرط کفویت بود در عقل نقل	مادر شه‌زاده گفت از نقص عقل
تا ببندی پور ما را بر گدا	تو ز شح و بخل خواهی وز دها
کو غنی القلب از داد خداست	گفت صالح را گدا گفتن خطاست
نه از لیمی و کسل هم‌چون گدا	در قناعت می‌گریزد از تقی
آن ز فقر و قلت دونان جداست	قلتی کان از قناعت وز تقاست
وین ز گنج زر به همت می‌جهد	حبه‌ای آن گر بیابد سر نهد
می‌کند او را گدا گوید همام	شه که او از حرص قصد هر حرام
یا نثار گوهر و دینار ریز	گفت کو شهر و قلاع او را جهاز
باقی غمها خدا از وی برید	گفت رو هر که غم دین برگزید
از نژاد صالحی خوش جوهری	غالب آمد شاه و دادش دختری
چهره‌اش تابان‌تر از خورشید چاشت	در ملاحت خود نظیر خود نداشت
کز نکویی می‌نگنجد در بیان	حسن دختر این خصالش آنچنان
حسن و مال و جاه و بخت منتفع	صید دین کن تا رسد اندر تبع
در تبع دنیاش هم‌چون پشم و پشک	آخرت قطار اشتر دان به ملک
ور بود اشتر چه قیمت پشم را	پشم بگزینی شتر نبود ترا
با نژاد صالحان بی مرا	چون بر آمد این نکاح آن شاه را
عاشق شه‌زادهٔ با حسن و جود	از قضا کمپیرکی جادو که بود
کی برد زان رشک سحر بابلی	جادوی کردش عجوزهٔ کابلی
تا عروس و آن عروسی را بهشت	شه بچه شد عاشق کمپیر زشت
گشت به شه‌زاده ناگه ره‌زنی	یک سیه دیوی و کابولی زنی
نه خرد هشت آن ملک را و نه نس	آن نودساله عجوزی گنده کس
بوسه‌جایش نعل کفش گنده پیر	تا به سالی بود شه‌زاده اسیر
تا ز کاهش نیم‌جانی مانده بود	صحبت کمپیر او را می‌درود
او ز سکر سحر از خود بی‌خبر	دیگران از ضعف وی با درد سر
وین پسر بر گریه‌شان خندان شده	این جهان بر شاه چون زندان شده
روز و شب می‌کرد قربان و زکات	شاه بس بیچاره شد در برد و مات
عشق کمپیرک همی‌شد بیشتر	زانک هر چاره که می‌کرد آن پدر
چاره او را بعد از این لابه گریست	پس یقین گشتش که مطلق آن سریست
غیر حق بر ملک حق فرمان کراست	سجده می‌کرد او که هم فرمان تراست
دست گیرش ای رحیم و ای ودود	لیک این مسکین همی‌سوزد چو عود
ساحری استاد پیش آمد ز راه	تا ز یا رب یا رب و افغان شاه
که اسیر پیرزن گشت آن پسر	او شنیده بود از دور این خبر
بی‌نظیر و آمن از مثل و دوی	کان عجوزه بود اندر جادوی
در فن و در زور تا ذات خدا	دست بر بالای دستست ای فتی
بحر بی‌شک منتهای سیلهاست	منتهای دستها دست خداست
هم بدو باشد نهایت سیل را	هم ازو گیرند مایه ابرها
گفت اینک آمدم درمان زفت	گفت شاهش کین پسر از دست رفت
جز من داهی رسیده زان کران	نیست همتا زال را زین ساحران
نک برآرم من ز سحر او دمار	چون کف موسی به امر کردگار
نه ز شاگردی سحر مستخف	که مرا این علم آمد زان طرف
تا نماند شاه‌زاده زردرو	آمدم تا بر گشایم سحر او
پهلوی دیوار هست اسپید گور	سوی گورستان برو وقت سحور
تا ببینی قدرت و صنع خدا	سوی قبله باز کاو آنجای را
زبده را گویم رها کردم فضول	بس درازست این حکایت تو ملول
پس ز محنت پور شه را راه داد	آن گره‌های گران را بر گشاد
سوی تخت شاه با صد امتحان	آن پسر با خویش آمد شد دوان
در بغل کرده پسر تیغ و کفن	سجده کرد و بر زمین می‌زد ذقن
وآن عروس ناامید بی‌مراد	شاه آیین بست و اهل شهر شاد
ای عجب آن روز روز امروز روز	عالم از سر زنده گشت و پر فروز
که جلاب قند بد پیش سگان	یک عروسی کرد شاه او را چنان
روی و خوی زشت فا مالک سپرد	جادوی کمپیر از غصه بمرد
کز من او عقل و نظر چون در ربود	شاه‌زاده در تعجب مانده بود
که همی زد بر ملیحان راه حسن	نو عروسی دید هم‌چون ماه حسن
تا سه روز از جسم وی گم شد فؤاد	گشت بیهوش و برو اندر فتاد
تا که خلق از غشی او پر جوش گشت	سه شبان روز او ز خود بیهوش گشت
اندک اندک فهم گشتش نیک و بد	از گلاب و از علاج آمد به خود
کای پسر یاد آر از آن یار کهن	بعد سالی گفت شاهش در سخن
تا بدین حد بی‌وفا و مر مباش	یاد آور زان ضجیع و زان فراش
وا رهیدم از چه دار الغرور	گفت رو من یافتم دار السرور
سوی نور حق ز ظلمت روی تافت	هم‌چنان باشد چومؤمنراه یافت
در جهان کهنه زاده از نوی	ای برادر دانک شه‌زاده توی
کرد مردان را اسیر رنگ و بو	کابلی جادو این دنیاست کو
دم به دم می‌خوان و می‌دم قل اعوذ	چون در افکندت دریغ آلوده روذ
استعاذت خواه از رب الفلق	تا رهی زین جادوی و زین قلق
کو به افسون خلق را در چه نشاند	زان نبی دنیات را سحاره خواند
کرده شاهان را دم گرمش اسیر	هین فسون گرم دارد گنده پیر
عقده‌های سحر را اثبات اوست	در درون سینه نفاثات اوست
حل سحر او به پای عامه نیست	ساحرهٔ دنیا قوی دانا زنیست
انبیا را کی فرستادی خدا	ور گشادی عقد او را عقلها
رازدان یفعل الله ما یشا	هین طلب کن خوش‌دمی عقده‌گشا
شاه زاده ماند سالی و تو شصت	هم‌چو ماهی بسته است او به شست
نه خوشی نه بر طریق سنتی	شصت سال از شست او در محنتی
نه رهیده از وبال و از ذنوب	فاسقی بدبخت نه دنیات خوب
پس طلب کن نفخهٔ خلاق فرد	نفخ او این عقده‌ها را سخت کرد
وا رهاند زین و گوید برتر آ	تا نفخت فیه من روحی ترا
نفخ قهرست این و آن دم نفح مهر	جز به نفخ حق نسوزد نفخ سحر
سابقی خواهی برو سابق بجو	رحمت او سابقست از قهر او
کای شه مسحور اینک مخرجت	تا رسی اندر نفوس زوجت
در شبیکه و در بر آن پر دلال	با وجود زال ناید انحلال
این جهان و آن جهان را ضرتان	نه بگفتست آن سراج امتان
صحت این تن سقام جان بود	پس وصال این فراق آن بود
پس فراق آن مقر دان سخت‌تر	سخت می‌آید فراق این ممر
تا چه سخت آید ز نقاشش جدا	چون فراق نقش سخت آید ترا
چونت صبرست از خدا ای دوست چون	ای که صبرت نیست از دنیای دون
چون صبوری داری از چشمهٔ اله	چونک صبرت نیست زین آب سیاه
چون ز ابراری جدا وز یشربون	چونک بی این شرب کم داری سکون
اندر آتش افکنی جان و وجود	گر ببینی یک نفس حسن ودود
چون ببینی کر و فر قرب را	جیفه بینی بعد از آن این شرب را
پس برون آری ز پا تو خار خویش	هم‌چو شه‌زاده رسی در یار خویش
زودتر والله اعلم بالصواب	جهد کن در بی‌خودی خود را بیاب
هر زمان چون خر در آب و گل میفت	هر زمانی هین مشو با خویش جفت
که نبیند شیب و بالا کور وار	از قصور چشم باشد آن عثار
زانک بویش چشم روشن می‌کند	بوی پیراهان یوسف کن سند
کرده چشم انبیا را دوربین	صورت پنهان و آن نور جبین
هین مشو قانع به نور مستعار	نور آن رخسار برهاند ز نار
جسم و عقل و روح را گرگین کند	چشم را این نور حالی‌بین کند
گر ضیا خواهی دو دست از وی بدار	صورتش نورست و در تحقیق نار
دیده و جانی که حالی‌بین بود	دم به دم در رو فتد هر جا رود
هم‌چنانک دور دیدن خواب در	دور بیند دوربین بی‌هنر
می‌دوی سوی سراب اندر طلب	خفته باشی بر لب جو خشک‌لب
عاشق آن بینش خود می‌شوی	دور می‌بینی سراب و می‌دوی
که منم بینادل و پرده‌شکاف	می‌زنی در خواب با یاران تو لاف
تا رویم آنجا و آن باشد سراب	نک بدان سو آب دیدم هین شتاب
دو دوان سوی سراب با غرر	هر قدم زین آب تازی دورتر
که به تو پیوسته است و آمده	عین آن عزمت حجاب این شده
از مقامی کان غرض در وی بود	بس کسا عزمی به جایی می‌کند
جز خیالی نیست دست از وی بدار	دید و لاف خفته می‌ناید به کار
الله الله بر ره الله خسپ	خوابناکی لیک هم بر راه خسپ
از خیالات نعاست بر کند	تا بود که سالکی بر تو زند
او از آن دقت نیابد راه کوی	خفته را گر فکر گردد هم‌چو موی
هم خطا اندر خطا اندر خطاست	فکر خفته گر دوتا و گر سه‌تاست
خفته پویان در بیابان دراز	موج بر وی می‌زند بی‌احتراز
آب اقرب منه من حبل الورید	خفته می‌بیند عطشهای شدید
بود او خندان و گریان جمله رهط	هم‌چنان کن زاهد اندر سال قحط
قحط بیخ مؤمنان بر کنده است	پس بگفتندش چه جای خنده است
ز آفتاب تیز صحرا سوختست	رحمت از ما چشم خود بر دوختست
در زمین نم نیست نه بالا نه پست	کشت و باغ و رز سیه استاده است
ده ده و صد صد چو ماهی دور از آب	خل می‌میرند زین قحط و عذاب
مؤمنان خویشند و یک تن شحم و لحم	بر مسلمانان نمی‌آری تو رحم
گر دم صلحست یا خود ملحمه‌ست	رنج یک جزوی ز تن رنج همه‌ست
پیش چشمم چون بهشتست این زمین	گفت در چشم شما قحطست این
خوشه‌ها انبه رسیده تا میان	من همی‌بینم بهر دشت و مکان
پر بیابان سبزتر از گندنا	خوشه‌ها در موج از باد صبا
دست و چشم خویش را چون بر کنم	ز آزمون من دست بر وی می‌زنم
زان نماید مر شما را نیل خون	یار فرعون تنید ای قوم دون
تا نماند خون بینید آب رود	یار موسی خرد گردید زود
آن پدر در چشم تو سگ می‌شود	با پدر از تو جفایی می‌رود
که چنان حرمت نظر را سگ نماست	آن پدر سگ نیست تاثیر جفاست
چونک اخوان را حسودی بود و خشم	گرگ می‌دیدند یوسف را به چشم
آن سگی شد گشت بابا یار تفت	با پدر چون صلح کردی خشم رفت
کوست بابای هر آنک اهل قل است	کل عالم صورت عقل کلست
صورت کل پیش او هم سگ نمود	چون کسی با عقل کل کفران فزود
تا که فرش زر نماید آب و گل	صلح کن با این پدر عاقی بهل
پیش تو چرخ و زمین مبدل شود	پس قیامت نقد حال تو بود
این جهان چون جنتستم در نظر	من که صلحم دایما با این پدر
تا ز نو دیدن فرو میرد ملال	هر زمان نو صورتی و نو جمال
آبها از چشمه‌ها جوشان مقیم	من همی‌بینم جهان را پر نعیم
مست می‌گردد ضمیر و هوش من	بانگ آبش می‌رسد در گوش من
برگها کف‌زن مثال مطربان	شاخه‌ها رقصان شده چون تایبان
گر نماید آینه تا چون بود	برق آیینه‌ست لامع از نمد
ز آنک آکندست هر گوش از شکی	از هزاران می‌نگویم من یکی
عقل گوید مژده چه نقد منست	پیش وهم این گفت مژده دادنست
آمده پرسان ز احوال پدر	هم‌چو پوران عزیز اندر گذر
پس پدرشان پیش آمد ناگهان	گشته ایشان پیر و باباشان جوان
از عزیر ما عجب داری خبر	پس بپرسیدند ازو کای ره‌گذر
بعد نومیدی ز بیرون می‌رسد	که کسی‌مان گفت که امروز آن سند
آن یکی خوش شد چو این مژده شنید	گفت آری بعد من خواهد رسید
وان دگر بشناخت بیهوش اوفتاد	بانگ می‌زد کای مبشر باش شاد
که در افتادیم در کان شکر	که چه جای مژده است ای خیره‌سر
ز انک چشم وهم شد محجوب فقد	وهم را مژده‌ست و پیش عقل نقد
لیک نقد حال در چشم بصیر	کافران را درد و مؤمن را بشیر
لاجرم از کفر و ایمان برترست	زانک عاشق در دم نقدست مست
کوست مغز و کفر و دین او را دو پوست	کفر و ایمان هر دو خود دربان اوست
باز ایمان قشر لذت یافته	کفر قشر خشک رو بر تافته
قشر پیوسته به مغز جان خوش است	قشرهای خشک را جا آتش است
برترست از خوش که لذت گسترست	مغز خود از مرتبهٔ خوش برترست
تا برآرد موسیم از بحر گرد	این سخن پایان ندارد باز گرد
از سخن باقی آن بنهفته شد	درخور عقل عوام این گفته شد
بر قراضه مهر سکه چون نهم	زر عقلت ریزه است ای متهم
بر هزاران آرزو و طم و رم	عقل تو قسمت شده بر صد مهم
تا شوی خوش چون سمرقند و دمشق	جمع باید کرد اجزا را به عشق
پس توان زد بر تو سکهٔ پادشاه	جو جوی چون جمع گردی ز اشتباه
از تو سازد شه یکی زرینه جام	ور ز مثقالی شوی افزون تو خام
باشد و هم صورتش ای وصل خواه	پس برو هم نام و هم القاب شاه
هم چراغ و شاهد و نقل شراب	تا که معشوقت بود هم نان هم آب
تا توانم با تو گفتن آنچ هست	جمع کن خود را جماعت رحمتست
جان شرک از باوری حق بریست	زانک گفتن از برای باوریست
در میان شصت سودا مشترک	جان قسمت گشته بر حشو فلک
پس جواب احمقان آمد سکوت	پس خموشی به دهد او را ثبوت
می‌گشاید بی‌مراد من دهن	این همی‌دانم ولی مستی تن
این دهان گردد بناخواه تو باز	آنچنان که از عطسه و از خامیاز
توبه آرم روز من هفتاد بار	هم‌چو پیغامبر ز گفتن وز نثار
منسی است این مستی تن جامه کن	لیک آن مستی شود توبه‌شکن
مستیی انداخت در دانای راز	حکمت اظهار تاریخ دراز
آب جوشان گشته از جف القلم	راز پنهان با چنین طبل و علم
خفته‌اید از درک آن ای مردمان	رحمت بی‌حد روانه هر زمان
خفته اندر خواب جویای سراب	جامهٔ خفته خورد از جوی آب
زین تفکر راه را بر خویش بست	می‌رود آنجا که بوی آب هست
بر خیالی از حقی مهجور شد	زانک آنجا گفت زینجا دور شد
رحمتی آریدشان ای ره‌روان	دوربینانند و بس خفته‌روان
خواب آرد تشنگی بی‌خرد	من ندیدم تشنگی خواب آورد
نه خرد کان را عطارد آورید	خود خرد آنست کو از حق چرید
وآن صاحب دل به نفخ صور بود	پیش‌بینی این خرد تا گور بود
وین قدم عرصهٔ عجایب نسپرد	این خرد از گور و خاکی نگذرد
چشم غیبی جوی و برخوردار شو	زین قدم وین عقل رو بیزار شو
سخرهٔ استاد و شاگردان کتاب	هم‌چو موسی نور کی یابد ز جیب
پس نظر بگذار و بگزین انتظار	زین نظر وین عقل ناید جز دوار
منتظر را به ز گفتن استماع	از سخن‌گویی مجویید ارتفاع
هر خیال شهوتی در ره بتست	منصب تعلیم نوع شهوتست
کی فرستادی خدا چندین رسول	گر بفضلش پی ببردی هر فضول
در درخشی کی توان شد سوی وخش	عقل جزوی هم‌چو برقست و درخش
بلک امریست ابر را که می‌گری	نیست نور برق بهر رهبری
تا بگرید نیستی در شوق هست	برق عقل ما برای گریه است
لیک نتواند به خود آموختن	عقل کودک گفت بر کتاب تن
لیک نبود در دوا عقلش مصیب	عقل رنجور آردش سوی طبیب
گوش بر اسرار بالا می‌زدند	نک شیاطین سوی گردون می‌شدند
تا شهب می‌راندشان زود از سما	می‌ربودند اندکی زان رازها
هر چه می‌خواهید زو آید به دست	که روید آنجا رسولی آمدست
ادخلوا الابیات من ابوابها	گر همی‌جویید در بی‌بها
از سوی بام فلکتان راه نیست	می‌زن آن حلقهٔ در و بر باب بیست
خاکیی را داده‌ایم اسرار راز	نیست حاجتتان بدین راه دراز
نیشکر گردید ازو گرچه نیید	پیش او آیید اگر خاین نیید
نیست کم از سم اسپ جبرئیل	سبزه رویاند ز خاکت آن دلیل
گر توخاک اسپ جبریلی شوی	سبزه گردی تازه گردی در نوی
کرد در گوساله تا شد گوهری	سبزهٔ جان‌بخش که آن را سامری
آنچنان بانگی که شد فتنهٔ عدو	جان گرفت و بانگ زد زان سبزه او
وا رهید از سر کله مانند باز	گر امین آیید سوی اهل راز
که ازو بازست مسکین و نژند	سر کلاه چشم‌بند گوش‌بند
که همه میلش سوی جنس خودست	زان کله مر چشم بازان را سدست
بر گشاید چشم او را بازدار	چون برید از جنس با شه گشت یار
عقل جزوی را ز استبداد خویش	راند دیوان را حق از مرصاد خویش
بلک شاگرد دلی و مستعد	که سری کم کن نه‌ای تو مستبد
هین که بندهٔ پادشاه عادلی	رو بر دل رو که تو جزو دلی
که انا خیر دم شیطانیست	بندگی او به از سلطانیست
بندگی آدم از کبر بلیس	فرق بین و برگزین تو ای حبیس
حرف طوبی هر که ذلت نفسه	گفت آنک هست خورشید ره او
سر بنه در سایه بی‌سرکش بخسپ	سایهٔ طوبی ببین وخوش بخسپ
مستعد آن صفا و مهجعیست	ظل ذلت نفسه خوش مضجعیست
زود طاغی گردی و ره گم کنی	گر ازین سایه روی سوی منی
زیر ظل امر شیخ و اوستاد	پس برو خاموش باش از انقیاد
مسخ گردی تو ز لاف کاملی	ورنه گر چه مستعد و قابلی
سر کشی ز استاد راز و با خبر	هم ز استعداد وا مانی اگر
ور بوی بی‌صبر گردی پاره‌دوز	صبر کن در موزه دوزی تو هنوز
جمله نودوزان شدندی هم به علم	کهنه‌دوزان گر بدیشان صبر و حلم
هم تو گویی خویش کالعقل عقال	بس بکوشی و بخر از کلال
عقل را می‌دید بس بی‌بال و برگ	هم‌چو آن مرد مفلسف روز مرگ
کز ذکاوت راندیم اسپ از گزاف	بی‌غرض می‌کرد آن دم اعتراف
آشنا کردیم در بحر خیال	از غروری سر کشیدیم از رجال
نیست اینجا چاره جز کشتی نوح	آشنا هیچست اندر بحر روح
که منم کشتی درین دریای کل	این چنین فرمود این شاه رسل
شد خلیفهٔ راستی بر جای من	یا کسی کو در بصیرتهای من
رو نگردانی ز کشتی ای فتی	کشتی نوحیم در دریا که تا
از نبی لا عاصم الیوم شنو	هم‌چو کنعان سوی هر کوهی مرو
می‌نماید کوه فکرت بس بلند	می‌نماید پست این کشتی ز بند
بنگر آن فضل حق پیوست را	پست منگر هان و هان این پست را
که یکی موجش کند زیر و زبر	در علو کوه فکرت کم نگر
گر دو صد چندین نصیحت پرورم	گر تو کنعانی نداری باورم
که برو مهر خدایست و ختام	گوش کنعان کی پذیرد این کلام
کی بگرداند حدث حکم سبق	کی گذارد موعظه بر مهر حق
بر امید آنک تو کنعان نه‌ای	لیک می‌گویم حدیث خوش‌پیی
هم ز اول روز آخر را ببین	آخر این اقرار خواهی کرد هین
چشم آخربینت را کور کهن	می‌توانی دید آخر را مکن
نبودش هر دم ز ره رفتن عثار	هر که آخربین بود مسعودوار
کن ز خاک پایی مردی چشم تیز	گر نخواهی هر دمی این خفت‌خیز
تا بیندازی سر اوباش را	کحل دیده ساز خاک پاش را
سوزنی باشی شوی تو ذوالفقار	که ازین شاگردی و زین افتقار
هم بسوزد هم بسازد دیده را	سرمه کن تو خاک هر بگزیده را
کو خورد از بهر نور چشم خار	چشم اشتر زان بود بس نوربار
چونک با او جمع شد در آخری	اشتری را دید روزی استری
در گریوه و راه و در بازار و کو	گفت من بسیار می‌افتم برو
در سر آیم هر زمانی از شکوه	خاصه از بالای که تا زیر کوه
یا مگر خود جان پاکت دولتیست	کم همی‌افتی تو در رو بهر چیست
پوز و زانو زان خطا پر خون کنم	در سر آیم هر دم و زانو زنم
وز مکاری هر زمان زخمی خورم	کژ شود پالان و رختم بر سرم
بشکند توبه بهر دم در گناه	هم‌چو کم عقلی که از عقل تباه
از ضعیفی رای آن توبه‌شکن	مسخرهٔ ابلیس گردد در زمن
که بود بارش گران و راه سنگ	در سر آید هر زمان چون اسپ لنگ
از شکست توبه آن ادبارخو	می‌خورد از غیب بر سر زخم او
دیو یک تف کرد و توبه‌ش را سکست	باز توبه می‌کند با رای سست
که به خواری بنگرد در واصلان	ضعف اندر ضعف و کبرش آنچنان
کم فتی در رو و کم بینی زنی	ای شتر که تو مثال مؤمنی
بی‌عثاری و کم اندر رو فتی	تو چه داری که چنین بی‌آفتی
در میان ما و تو بس فرقهاست	گفت گر چه هر سعادت از خداست
بینش عالی امانست از گزند	سر بلندم من دو چشم من بلند
هر گو و هموار را من توه توه	از سر که من ببینم پای کوه
پیش کار خویش تا روز اجل	هم‌چنانک دید آن صدر اجل
داند اندر حال آن نیکو خصال	آنچ خواهد بود بعد بیست سال
بلک حال مغربی و مشرقی	حال خود تنها ندید آن متقی
بهر چه سازد پی حب الوطن	نور در چشم و دلش سازد سکن
که سجودش کرد ماه و آفتاب	هم‌چو یوسف کو بدید اول به خواب
آنچ یوسف دید بد بر کرد سر	از پس ده سال بلک بیشتر
نور ربانی بود گردون شکاف	نیست آن ینظر به نور الله گزاف
هستی اندر حس حیوانی گرو	نیست اندر چشم تو آن نور رو
تو ضعیف و هم ضعیفت پیشوا	تو ز ضعف چشم بینی پیش پا
کو ببیند جای را ناجای را	پیشوا چشمست دست و پای را
دیگر آنک خلقت من اطهرست	دیگر آنک چشم من روشن‌ترست
نه ز اولاد زنا و اهل ضلال	زانک هستم من ز اولاد حلال
تیر کژ پرد چو بد باشد کمان	تو ز اولاد زنایی بی‌گمان
این بگفت و چشم کرد از اشک پر	گفت استر راست گفتی ای شتر
گفت ای بگزیدهٔ رب العباد	ساعتی بگریست و در پایش فتاد
در پذیری تو مرا دربندگی	چه زیان دارد گر از فرخندگی
رو که رستی تو ز آفات زمن	گفت چون اقرار کردی پیش من
تو عدو بودی شدی ز اهل ولا	دادی انصاف و رهیدی از بلا
کز بد اصلی نیاید جز جحود	خوی بد در ذات تو اصلی نبود
آرد اقرار و شود او توبه‌جو	آن بد عاریتی باشد که او
لاجرم اندر زمان توبه نمود	هم‌چو آدم زلتش عاریه بود
ره نبودش جانب توبهٔ نفیس	چونک اصلی بود جرم آن بلیس
واز زبانهٔ نار و از دندان دد	رو که رستی از خود و از خوی بد
در فکندی خود به بخت سرمدی	رو که اکنون دست در دولت زدی
ادخلی فی جنتی در بافتی	ادخلی تو فی عبادی یافتی
رفتی اندر خلد از راه خفا	در عبادش راه کردی خویش را
دست تو بگرفت و بردت تا نعیم	اهدنا گفتی صراط مستقیم
غوره بودی گشتی انگور و مویز	نار بودی نور گشتی ای عزیز
شاد باشد الله اعلم بالصواب	اختری بودی شدی تو آفتاب
شهد خویش اندر فکن در حوض شیر	ای ضیاء الحق حسام‌الدین بگیر
یابد از بحر مزه تکثیر طعم	تا رهد آن شیر از تغییر طعم
چونک شد دریا ز هر تغییر رست	متصل گردد بدان بحر الست
آفتی را نبود اندر وی عمل	منفذی یابد در آن بحر عسل
تا رود آن غره بر هفتم طبق	غره‌ای کن شیروار ای شیر حق
کی شناسد موش غرهٔ شیر را	چه خبر جان ملول سیر را
بهر هر دریادلی نیکوگهر	برنویس احولا خود با آب زر
یا ربش در چشم قبطی خون نما	آب نیلست این حدیث جان‌فزا
از عطش اندر وثاق سبطیی	من شنیدم که در آمد قبطیی
گشته‌ام امروز حاجتمند تو	گفت هستم یار و خویشاوند تو
تا که آب نیل ما را کرد خون	زانک موسی جادوی کرد و فسون
پیش قبطی خون شد آب از چشم‌بند	سبطیان زو آب صافی می‌خورند
از پی ادبار خود یا بدرگی	قبط اینک می‌مرند از تشنگی
تا خورد از آبت این یار کهن	بهر خود یک طاس را پر آب کن
خون نباشد آب باشد پاک و حر	چون برای خود کنی آن طاس پر
که طفیلی در تبع به جهد ز غم	من طفیل تو بنوشم آب هم
پاس دارم ای دو چشم روشنم	گفت ای جان و جهان خدمت کنم
بندهٔ تو باشم آزادی کنم	بر مراد تو روم شادی کنم
بر دهان بنهاد و نیمی را بخورد	طاس را از نیل او پر آب کرد
که بخور تو هم شد آن خون سیاه	طاس را کژ کرد سوی آب‌خواه
قبطی اندر خشم و اندر تاب شد	باز ازین سو کرد کژ خون آب شد
بعد از آن گفتش کای صمصام زفت	ساعتی بنشست تا خشمش برفت
گفت این را او خورد کو متقیست	ای برادر این گره را چاره چیست
از ره فرعون و موسی‌وار شد	متقی آنست کو بیزار شد
صلح کن با مه ببین مهتاب را	قوم موسی شو بخور این آب را
بر عبادالله اندر چشم تو	صدهزاران ظلمتست از خشم تو
عبرت از یاران بگیر استاد شو	خشم بنشان چشم بگشا شاد شو
چون ترا کفریست هم‌چون کوه قاف	کی طفیل من شوی در اغتراف
جز مگر که آن رشتهٔ یکتا شود	کوه در سوراخ سوزن کی رود
جام مغفوران بگیر و خوش بکش	کوه را که کن به استغفار و خوش
چون حرامش کرد حق بر کافران	تو بدین تزویر چون نوشی از آن
کی خرد ای مفتری مفترا	خالق تزویر تزویر ترا
حیله‌ات باد تهی پیمودنیست	آل موسی شو که حیلت سود نیست
گردد او با کافران آبی کند	زهره دارد آب کز امر صمد
زهر مار و کاهش جان می‌خوری	یا تو پنداری که تو نان می‌خوری
کو دل از فرمان جانان بر کند	نان کجا اصلاح آن جانی کند
چون بخوانی رایگانش بشنوی	یا تو پنداری که حرف مثنوی
اندر آید زغبه در گوش و دهان	یا کلام حکمت و سر نهان
پوست بنماید نه مغز دانه‌ها	اندر آید لیک چون افسانه‌ها
رو نهان کرده ز چشمت دلبری	در سر و رو در کشیده چادری
هم‌چنان باشد که قرآن از عتو	شاه‌نامه یا کلیله پیش تو
که کند کحل عنایت چشم باز	فرق آنگه باشد از حق و مجاز
هر دو یکسانست چون نبود شمی	ورنه پشک و مشک پیش اخشمی
باشدش قصد از کلام ذوالجلال	خویشتن مشغول کردن از ملال
زان سخن بنشاند و سازد دوا	کاتش وسواس را و غصه را
آب پاک و بول یکسان شدن به فن	بهر این مقدار آتش شاندن
هر دو بنشانند هم‌چون وقت خواب	آتش وسواس را این بول و آب
که کلام ایزدست و روحناک	لیک گر واقف شوی زین آب پاک
دل بیابد ره به سوی گلستان	نیست گردد وسوسه کلی ز جان
هر که از سر صحف بویی برد	زانک در باغی و در جویی پرد
آنچنان که هست می‌بینیم ما	یا تو پنداری که روی اولیا
چون نمی‌بینند رویم مؤمنان	در تعجب مانده پیغامبر از آن
که سبق بردست بر خورشید شرق	چون نمی‌بینند نور روم خلق
تا که وحی آمد که آن رو در خفاست	ور همی‌بینند این حیرت چراست
تا نبیند رایگان روی تو گبر	سوی تو ماهست و سوی خلق ابر
تا ننوشد زین شراب خاص عام	سوی تو دانه‌ست و سوی خلق دام
نقش حمامند هم لا یبصرون	گفت یزدان که تراهم ینظرون
که آن دو چشم مردهٔ او ناظرست	می‌نماید صورت ای صورت‌پرست
کو چرا پاسم نمی‌دارد عجب	پیش چشم نقش می‌آری ادب
که نمی‌گوید سلامم را علیک	از چه پس بی‌پاسخست این نقش نیک
پاس آنک کردمش من صد سجود	می‌نجنباند سر و سبلت ز جود
پاس آن ذوقی دهد در اندرون	حق اگر چه سر نجنباند برون
سر چنین جنباند آخر عقل و جان	که دو صد جنبیدن سر ارزد آن
پاس عقل آنست که افزاید رشاد	عقل را خدمت کنی در اجتهاد
لیک سازد بر سران سرور ترا	حق نجنباند به ظاهر سر ترا
که سجود تو کنند اهل جهان	مر ترا چیزی دهد یزدان نهان
تا عزیز خلق شد یعنی که زر	آنچنان که داد سنگی را هنر
گوهری گردد برد از زر سبق	قطرهٔ آبی بیابد لطف حق
در جهان‌گیری چو مه شد اوستاد	جسم خاکست و چو حق تابیش داد
احمقان را چشمش از ره برده است	هین طلسمست این و نقش مرده است
ابلهان سازیده‌اند او را سند	می‌نماید او که چشمی می‌زند
از سیاهی دل ندارم آن دهن	گفت قبطی تو دعایی کن که من
زشت را در بزم خوبان جا شود	که بود که قفل این دل وا شود
یا بلیسی باز کروبی شود	مسخی از تو صاحب خوبی شود
یابد و تری و میوه شاخ خشک	یا بفر دست مریم بوی مشک
کای خدای عالم جهر و نهفت	سبطی آن دم در سجود افتاد و گفت
هم دعا و هم اجابت از توست	جز تو پیش کی بر آرد بنده دست
تو دهی آخر دعاها را جزا	هم ز اول تو دهی میل دعا
هیچ هیچی که نیاید در بیان	اول و آخر توی ما در میان
از سر بام و دلش بیهوش گشت	این چنین می‌گفت تا افتاد طشت
لیس للانسان الا ما سعی	باز آمد او به هوش اندر دعا
از دل قبطی بجست و غره‌ای	در دعا بود او که ناگه نعره‌ای
تا ببرم زود زنار کهن	که هلا بشتاب و ایمان عرضه کن
مر بلیسی را به جان بنواختند	آتشی در جان من انداختند
حمدلله عاقبت دستم گرفت	دوستی تو و از تو ناشکفت
کم مباد از خانهٔ دل پای تو	کیمیایی بود صحبتهای تو
چون گرفتم او مرا تا خلد برد	تو یکی شاخی بدی از نخل خلد
برد سیلم تا لب دریای جود	سیل بود آنک تنم را در ربود
بحر دیدم در گرفتم کیل کیل	من به بوی آب رفتم سوی سیل
گفت رو شد آبها پیشم حقیر	طاس آوردش که اکنون آب‌گیر
تا به محشر تشنگی ناید مرا	شربتی خوردم ز الله اشتری
چشمه‌ای در اندرون من گشاد	آنک جوی و چشمه‌ها را آب داد
گشت پیش همت او آب خوار	این جگر که بود گرم و آب‌خوار
صدق وعدهٔ کهیعص	کاف کافی آمد او بهر عباد
بی‌سبب بی‌واسطهٔ یاری غیر	کافیم بدهم ترا من جمله خیر
بی‌سپاه و لشکرت میری دهم	کافیم بی‌نان ترا سیری دهم
بی‌کتاب و اوستا تلقین دهم	بی‌بهارت نرگس و نسرین دهم
گور را و چاه را میدان کنم	کافیم بی داروت درمان کنم
تا زند بر عالمی شمشیرها	موسیی را دل دهم با یک عصا
که طپانچه می‌زند بر آفتاب	دست موسی را دهم یک نور و تاب
که نزاید ماده مار او را ز نر	چوب را ماری کنم من هفت سر
خود کنم خون عین آبش را به فن	خون نیامیزم در آب نیل من
که نیابی سوی شادیها سبیل	شادیت را غم کنم چون آب نیل
باز از فرعون بیزاری کنی	باز چون تجدید ایمان بر تنی
نیل خون بینی ازو آبی شده	موسی رحمت ببینی آمده
نیل ذوق تو نگردد هیچ خون	چون سر رشته نگه داری درون
تا ازین طوفان خون آبی خورم	من گمان بردم که ایمان آورم
در نهاد من مرا نیلی کند	من چه دانستم که تبدیلی کند
برقرارم پیش چشم دیگران	سوی چشم خود یکی نیلم روان
غرق تسبیحست و پیش ما غبی	هم‌چنانک این جهان پیش نبی
پیش چشم دیگران مرده و جماد	پیش چشمش این جهان پر عشق و داد
از کلوخ و خشت او نکته شنو	پست و بالا پیش چشمش تیزرو
زین عجب‌تر من ندیدم پرده‌ای	با عوام این جمله بسته و مرده‌ای
روضه و حفره به چشم اولیا	گورها یکسان به پیش چشم ما
از چه گشتست و شدست او ذوق‌کش	عامه گفتندی که پیغامبر ترش
می‌نماید او ترش ای امتان	خاص گفتندی که سوی چشمتان
خنده‌ها بینید اندر هل اتی	یک زمان درچشم ما آیید تا
منعکس صورت بزیر آ ای جوان	از سر امرود بن بنماید آن
تا بر آنجایی نماید نو کهن	آن درخت هستی است امرودبن
پر ز کزدمهای خشم و پر ز مار	تا بر آنجایی ببینی خارزار
یک جهان پر گل‌رخان و دایگان	چون فرود آیی ببینی رایگان
بر زند در پیش شوی گول خود	آن زنی می‌خواست تا با مول خود
من برآیم میوه چیدن بر درخت	پس به شوهر گفت زن کای نیکبخت
چون ز بالا سوی شوهر بنگریست	چون برآمد بر درخت آن زن گریست
کیست آن لوطی که بر تو می‌فتد	گفت شوهر را کای مابون رد
ای فلان تو خود مخنث بوده‌ای	تو به زیر او چو زن بغنوده‌ای
ورنه اینجا نیست غیر من به دشت	گفت شوهر نه سرت گویی بگشت
کیست بر پشتت فرو خفته هله	زن مکرر کرد که آن با برطله
که سرت گشت و خرف گشتی تو سخت	گفت ای زن هین فرود آ از درخت
زن کشید آن مول را اندر برش	چون فرود آمد بر آمد شوهرش
که به بالای تو آمد چون کپی	گفت شوهر کیست آن ای روسپی
هین سرت برگشته شد هرزه متن	گفت زن نه نیست اینجا غیر من
گفت زن این هست از امرودبن	او مکرر کرد بر زن آن سخن
کژ همی دیدم که تو ای قلتبان	از سر امرودبن من هم‌چنان
این همه تخییل از امروبنیست	هین فرود آ تا ببینی هیچ نیست
تو مشو بر ظاهر هزلش گرو	هزل تعلیمست آن را جد شنو
هزلها جدست پیش عاقلان	هر جدی هزلست پیش هازلان
تا بدان امرودبن راهیست نیک	کاهلان امرودبن جویند لیک
گشته‌ای تو خیره‌چشم و خیره‌رو	نقل کن ز امرودبن که اکنون برو
که برو دیده کژ و احول بود	این منی و هستی اول بود
کژ نماند فکرت و چشم و سخن	چون فرود آیی ازین امرودبن
شاخ او بر آسمان هفتمین	یک درخت بخت بینی گشته این
مبدلش گرداند از رحمت خدا	چون فرود آیی ازو گردی جدا
راست بینی بخشد آن چشم ترا	زین تواضع که فرود آیی خدا
مصطفی کی خواستی آن را ز رب	راست بینی گر بدی آسان و زب
آنچنان که پیش تو آن جزو هست	گفت بنما جزو جزو از فوق و پست
که مبدل گشت و سبز از امر کن	بعد از آن بر رو بر آن امرودبن
چون سوی موسی کشانیدی تو رخت	چون درخت موسوی شد این درخت
شاخ او انی انا الله می‌زند	آتش او را سبز و خرم می‌کند
این چنین باشد الهی کیمیا	زیر ظلش جمله حاجاتت روا
که درو بینی صفات ذوالجلال	آن منی و هستیت باشد حلال
اصله ثابت و فرعه فی‌السما	شد درخت کژ مقوم حق‌نما
که کژی بگذار اکنون فاستقم	که آمدش پیغام از وحی مهم
که امرش آمد که بیندازش ز دست	این درخت تن عصای موسیست
بعد از آن بر گیر او را ز امر هو	تا ببینی خیر او و شر او
چون به امرش بر گرفتی گشت خوب	پیش از افکندن نبود او غیر چوب
گشت معجز آن گروه غره را	اول او بد برگ‌افشان بره را
آبشان خون کرد و کف بر سر زنان	گشت حاکم بر سر فرعونیان
از ملخهایی که می‌خوردند برگ	از مزارعشان برآمد قحط و مرگ
چون نظر افتادش اندر منتها	تا بر آمد بی‌خود از موسی دعا
چون نخواهند این جماعت گشت راست	کین همه اعجاز و کوشیدن چراست
ترک پایان‌بینی مشروح کن	امر آمد که اتباع نوح کن
امر بلغ هست نبود آن تهی	زان تغافل کن چو داعی رهی
جلوه گردد آن لجاج و آن عتو	کمترین حکمت کزین الحاح تو
فاش گردد بر همه اهل و فرق	تا که ره بنمودن و اضلال حق
بایدش از پند و اغوا آزمود	چونک مقصود از وجود اظهار بود
شیخ‌الحاح هدایت می‌کند	دیو الحاح غوایت می‌کند
نیل می‌آمد سراسر جمله خون	چون پیاپی گشت آن امر شجون
لابه می‌کردش دو تا گشته قدش	تا بنفس خویش فرعون آمدش
نیست ما را روی ایراد سخن	کانچ ما کردیم ای سلطان مکن
من بعزت خوگرم سختم مگیر	پاره پاره گردمت فرمان‌پذیر
تا ببندد این دهانهٔ آتشین	هین بجنبان لب به رحمت ای امین
می‌فریبد او فریبندهٔ ترا	گفت یا رب می‌فریبد او مرا
تا بداند اصل را آن فرع‌کش	بشنوم یا من دهم هم خدعه‌اش
هر چه بر خاکست اصلش از سماست	که اصل هر مکری و حیلت پیش ماست
پیش سگ انداز از دور استخوان	گفت حق آن سگ نیرزد هم به آن
وا دهد هرچه ملخ کردش فنا	هین بجنبان آن عصا تا خاکها
تا ببیند خلق تبدیل اله	وان ملخها در زمان گردد سیاه
آن سبب بهر حجابست و غطا	که سببها نیست حاجت مر مرا
تا منجم رو با ستاره کند	تا طبیعی خویش بر دارو زند
سوی بازار آید از بیم کساد	تا منافق از حریصی بامداد
لقمهٔ دوزخ بگشته لقمه‌جوی	بندگی ناکرده و ناشسته روی
هم‌چو آن برهٔ چرنده از حطام	آکل و ماکول آمد جان عام
کو برای ما چرد برگ مراد	می‌چرد آن بره و قصاب شاد
بهر او خود را تو فربه می‌کنی	کار دوزخ می‌کنی در خوردنی
تا شود فربه دل با کر و فر	کار خود کن روزی حکمت بچر
جان چو بازرگان و تن چون ره‌زنست	خوردن تن مانع این خوردنست
که بود ره‌زن چو هیزم سوخته	شمع تاجر آنگهست افروخته
خویشتن را گم مکن یاوه مکوش	که تو آن هوشی و باقی هوش‌پوش
پردهٔ هوشست وعاقل زوست دنگ	دانک هر شهوت چو خمرست و چو بنگ
هر چه شهوانیست بندد چشم و گوش	خمر تنها نیست سرمستی هوش
مست بود او از تکبر وز جحود	آن بلیس از خمر خوردن دور بود
زر نماید آنچ مس و آهنیست	مست آن باشد که آن بیند که نیست
لب بجنبان تا برون روژد گیا	این سخن پایان ندارد موسیا
سبز گشت از سنبل و حب ثمین	هم‌چنان کرد و هم اندر دم زمین
قحط دیده مرده از جوع البقر	اندر افتادند در لوت آن نفر
آن دمی و آدمی و چارپا	چند روزی سیر خوردند از عطا
وآن ضرورت رفت پس طاغی شدند	چون شکم پر گشت و بر نعمت زدند
تا نیارد یاد از آن کفر کهن	نفس فرعونیست هان سیرش مکن
تا نشد آهن چو اخگر هین مکوب	بی تف آتش نگردد نفس خوب
آهن سردیست می‌کوبی بدان	بی‌مجاعت نیست تن جنبش‌کنان
او نخواهد شد مسلمان هوش دار	گر بگرید ور بنالد زار زار
پیش موسی سر نهد لابه‌کنان	او چو فرعونست در قحط آنچنان
خر چو بار انداخت اسکیزه زند	چونک مستغنی شد او طاغی شود
کار او زان آه و زاریهای خویش	پس فراموشش شود چون رفت پیش
یک زمان که چشم در خوابی رود	سالها مردی که در شهری بود
هیچ در یادش نیاید شهر خود	شهر دیگر بیند او پر نیک و بد
نیست آن من درینجاام گرو	که من آنجا بوده‌ام این شهر نو
هم درین شهرش به دست ابداع و خو	بل چنان داند که خود پیوسته او
که بدستش مسکن و میلاد پیش	چه عجب گر روح موطنهای خویش
می‌فرو پوشد چو اختر را سحاب	می‌نیارد یاد کین دنیا چو خواب
گردها از درک او ناروفته	خاصه چندین شهرها را کوفته
دل شود صاف و ببیند ماجرا	اجتهاد گرم ناکرده که تا
اول و آخر ببیند چشم باز	سر برون آرد دلش از بخش راز
وز جمادی در نباتی اوفتاد	آمده اول به اقلیم جماد
وز جمادی یاد ناورد از نبرد	سالها اندر نباتی عمر کرد
نامدش حال نباتی هیچ یاد	وز نباتی چون به حیوانی فتاد
خاصه در وقت بهار و ضیمران	جز همین میلی که دارد سوی آن
سر میل خود نداند در لبان	هم‌چو میل کودکان با مادران
سوی آن پیر جوانبخت مجید	هم‌چو میل مفرط هر نو مرید
جنبش این سایه زان شاخ گلست	جزو عقل این از آن عقل کلست
پس بداند سر میل و جست و جو	سایه‌اش فانی شود آخر درو
کی بجنبد گر نجنبد این درخت	سایهٔ شاخ دگر ای نیکبخت
می‌کشید آن خالقی که دانیش	باز از حیوان سوی انسانیش
تا شد اکنون عاقل و دانا و زفت	هم‌چنین اقلیم تا اقلیم رفت
هم ازین عقلش تحول کردنیست	عقلهای اولینش یاد نیست
صد هزاران عقل بیند بوالعجب	تا رهد زین عقل پر حرص و طلب
کی گذارندش در آن نسیان خویش	گر چو خفته گشت و شد ناسی ز پیش
که کند بر حالت خود ریش‌خند	باز از آن خوابش به بیداری کشند
چون فراموشم شد احوال صواب	که چه غم بود آنک می‌خوردم به خواب
فعل خوابست و فریبست و خیال	چون ندانستم که آن غم و اعتلال
خفته پندارد که این خود دایمست	هم‌چنان دنیا که حلم نایمست
وا رهد از ظلمت ظن و دغل	تا بر آید ناگهان صبح اجل
چون ببیند مستقر و جای خویش	خنده‌اش گیرد از آن غمهای خویش
روز محشر یک به یک پیدا شود	هر چه تو در خواب بینی نیک و بد
گرددت هنگام بیداری عیان	آنچ کردی اندرین خواب جهان
اندرین خواب و ترا تعبیر نیست	تا نپنداری که این بد کردنیست
روز تعبیر ای ستمگر بر اسیر	بلک این خنده بود گریه و زفیر
شادمانی دان به بیداری خود	گریه و درد و غم و زاری خود
گرگ بر خیزی ازین خواب گران	ای دریده پوستین یوسفان
می‌درانند از غضب اعضای تو	گشته گرگان یک به یک خوهای تو
تو مگو که مردم و یابم خلاص	خون نخسپد بعد مرگت در قصاص
پیش زخم آن قصاص این بازیست	این قصاص نقد حیلت‌سازیست
کین جزا لعبست پیش آن جزا	زین لعب خواندست دنیا را خدا
آن چو اخصا است و این چون ختنه‌ایست	این جزا تسکین جنگ و فتنه‌ایست
هین رها کن آن خران را در گیا	این سخن پایان ندارد موسیا
هین که گرگانند ما را خشم‌مند	تا همه زان خوش علف فربه شوند
این خران را طعمهٔ ایشان کنیم	نالهٔ گرگان خود را موقنیم
از لب تو خواست کردن آدمی	این خران را کیمیای خوش دمی
آن خران را طالع و روزی نبود	تو بسی کردی به دعوت لطف و جود
تا بردشان زود خواب غفلتی	پس فرو پوشان لحاف نعمتی
شمع مرده باشد و ساقی شده	تا چو بجهند از چنین خواب این رده
پس بنوشند از جزا هم حسرتی	داشت طغیانشان ترا در حیرتی
در جزا هر زشت را درخور دهد	تا که عدل ما قدم بیرون نهد
بود با ایشان نهان اندر معاش	که آن شهی که می‌ندیدندیش فاش
گر چه زو قاصر بود این دیدنت	چون خرد با تست مشرف بر تنت
از سکون و جنبشت در امتحان	نیست قاصر دیدن او ای فلان
با تو باشد چون نه‌ای تو مستجیز	چه عجب گر خالق آن عقل نیز
بعد آن عقلش ملامت می‌کند	از خرد غافل شود بر بد تند
کز حضورستش ملامت کردنی	تو شدی غافل ز عقلت عقل نی
در ملامت کی ترا سیلی زدی	گر نبودی حاضر و غافل بدی
کی چنان کردی جنون و تفس تو	ور ازو غافل نبودی نفس تو
زین بدانی قرب خورشید وجود	پس تو و عقلت چو اصطرلاب بود
نیست چپ و راست و پس یا پیش رو	قرب بی‌چونست عقلت را به تو
که نیابد بحث عقل آن راه را	قرب بی‌چون چون نباشد شاه را
پیش اصبع یا پسش یا چپ و راست	نیست آن جنبش که در اصبع تراست
وقت بیداری قرینش می‌شود	وقت خواب و مرگ از وی می‌رود
که اصبعت بی او ندارد منفعت	از چه ره می‌آید اندر اصبعت
از چه ره آمد به غیر شش جهت	نور چشم و مردمک در دیده‌ات
بی‌جهت دان عالم امر و صفات	عالم خلقست با سوی و جهات
بی‌جهت‌تر باشد آمر لاجرم	بی‌جهت دان عالم امر ای صنم
عقل‌تر از عقل و جان‌تر هم ز جان	بی‌جهت بد عقل و علام البیان
آن تعلق هست بی‌چون ای عمو	بی‌تعلق نیست مخلوقی بدو
غیر فصل و وصل نندیشد گمان	زانک فصل و وصل نبود در روان
لیک پی بردن بننشاند غلیل	غیر فصل و وصل پی بر از دلیل
تا رگ مردیت آرد سوی وصل	پی پیاپی می‌بر ار دوری ز اصل
بستهٔ فصلست و وصلست این خرد	این تعلق را خرد چون ره برد
بحث کم جویید در ذات خدا	زین وصیت کرد ما را مصطفی
در حقیقت آن نظر در ذات نیست	آنک در ذاتش تفکر کردنیست
صد هزاران پرده آمد تا اله	هست آن پندار او زیرا به راه
وهم او آنست که آن خود عین هوست	هر یکی در پرده‌ای موصول خوست
تا نباشد در غلط سوداپز او	پس پیمبر دفع کرد این وهم از او
بی‌ادب را سرنگونی داد رب	وانکه اندر وهم او ترک ادب
می‌رود پندارد او کو هست چیر	سرنگونی آن بود کو سوی زیر
کو نداند آسمان را از زمین	زانک حد مست باشد این چنین
از عظیمی وز مهابت گم شوید	در عجبهااش به فکر اندر روید
حد خود داند ز صانع تن زند	چون ز صنعش ریش و سبلت گم کند
کز شمار و حد برونست آن بیان	جز که لا احصی نگوید او ز جان
دید او را کز زمرد بود صاف	رفت ذوالقرنین سوی کوه قاف
ماند حیران اندر آن خلق بسیط	گرد عالم حلقه گشته او محیط
که به پیش عظم تو بازیستند	گفت تو کوهی دگرها چیستند
مثل من نبوند در حسن و بها	گفت رگهای من‌اند آن کوهها
بر عروقم بسته اطراف جهان	من به هر شهری رگی دارم نهان
گوید او من بر جهانم عرق را	حق چو خواهد زلزلهٔ شهری مرا
که بدان رگ متصل گشتست شهر	پس بجنبانم من آن رگ را بقهر
ساکنم وز روی فعل اندر تگم	چون بگوید بس شود ساکن رگم
چون خرد ساکن وزو جنبان سخن	هم‌چو مرهم ساکن و بس کارکن
زلزله هست از بخارات زمین	نزد آنکس که نداند عقلش این
گفت با مور دگر این راز هم	مورکی بر کاغذی دید او قلم
هم‌چو ریحان و چو سوسن‌زار و ورد	که عجایب نقشها آن کلک کرد
وین قلم در فعل فرعست و اثر	گفت آن مور اصبعست آن پیشه‌ور
که اصبع لاغر ز زورش نقش بست	گفت آن مور سوم کز بازوست
مهتر موران فطن بود اندکی	هم‌چنین می‌رفت بالا تا یکی
که به خواب و مرگ گردد بی‌خبر	گفت کز صورت مبینید این هنر
جز به عقل و جان نجنبد نقشها	صورت آمد چون لباس و چون عصا
بی ز تقلیب خدا باشد جماد	بی‌خبر بود او که آن عقل و فاد
عقل زیرک ابلهیها می‌کند	یک زمان از وی عنایت بر کند
چونک کوه قاف در نطق سفت	چونش گویا یافت ذوالقرنین گفت
از صفات حق بکن با من بیان	کای سخن‌گوی خبیر رازدان
که بیان بر وی تواند برد دست	گفت رو کان وصف از آن هایل‌ترست
بر نویسد بر صحایف زان خبر	یا قلم را زهره باشد که به سر
از عجبهای حق ای حبر نکو	گفت کمتر داستانی باز گو
کوههای برف پر کردست شاه	گفت اینک دشت سیصدساله راه
می‌رسد در هر زمان برفش مدد	کوه بر که بی‌شمار و بی‌عدد
می‌رساند برف سردی تا ثری	کوه برفی می‌زند بر دیگری
دم به دم ز انبار بی‌حد و شگرف	کوه برفی می‌زند بر کوه برف
تف دوزخ محو کردی مر مرا	گر نبودی این چنین وادی شها
تا نسوزد پرده‌های عاقلان	غافلان را کوههای برف دان
سوختی از نار شوق آن کوه قاف	گر نبودی عکس جهل برف‌باف
بهر تهدید لئیمان دره‌ایست	آتش از قهر خدا خود ذره‌ایست
برد لطفش بین که بر وی سابق است	با چنین قهری که زفت و فایق است
سابق و مسبوق دیدی بی‌دوی	سبق بی‌چون و چگونهٔ معنوی
که عقول خلق زان کان یک جوست	گر ندیدی آن بود از فهم پست
کی رسد بر چرخ دین مرغ گلین	عیب بر خود نه نه بر آیات دین
زانک نشو او ز شهوت وز هواست	مرغ را جولانگه عالی هواست
تا ز رحمت پیشت آید محملی	پس تو حیران باش بی‌لا و بلی
گر بلی گویی تکلف می‌کنی	چون ز فهم این عجایب کودنی
قهر بر بندد بدان نی روزنت	ور بگویی نی زند نی گردنت
تا درآید نصر حق از پیش و پس	پس همین حیران و واله باش و بس
با زبان حال گفتی اهدنا	چونک حیران گشتی و گیج و فنا
می‌شود آن زفت نرم و مستوی	زفت زفتست و چو لرزان می‌شوی
چونک عاجز آمدی لطف و برست	زانک شکل زفت بهر منکرست
که چنانک صورت تست ای خلیل	مصطفی می‌گفت پیش جبرئیل
تا ببینم مر ترا نظاره‌وار	مر مرا بنما تو محسوس آشکار
حس ضعیفست و تنک سخت آیدت	گفت نتوانی و طاقت نبودت
تا چد حد حس نازکست و بی‌مدد	گفت بنما تا ببیند این جسد
لیک در باطن یکی خلقی عظیم	آدمی را هست حس تن سقیم
لیک هست او در صفت آتش‌زنه	بر مثال سنگ و آهن این تنه
زاد آتش بر دو والد قهربار	سنگ وآهن مولد ایجاد نار
هست قاهر بر تن او و شعله‌زن	باز آتش دستکار وصف تن
که ازو مقهور گردد برج نار	باز در تن شعله ابراهیم‌وار
رمز نحن الاخرون السابقون	لاجرم گفت آن رسول ذو فنون
در صفت از کان آهنها فزون	ظاهر این دو بسندانی زبون
وز صفت اصل جهان این را بدان	پس به صورت آدمی فرع جهان
باطنش باشد محیط هفت چرخ	ظاهرش را پشه‌ای آرد به چرخ
هیبتی که که شود زومند کی	چونک کرد الحاح بنمود اندکی
از مهابت گشت بیهش مصطفی	شهپری بگرفته شرق و غرب را
جبرئیل آمد در آغوشش کشید	چون ز بیم و ترس بیهوشش بدید
وین تجمش دوستان را رایگان	آن مهابت قسمت بیگانگان
هول سرهنگان و صارمها به دست	هست شاهان را زمان بر نشست
که بلرزند از مهابت شیرها	دور باش و نیزه و شمشیرها
که شود سست از نهیبش جانها	بانگ چاوشان و آن چوگانها
که کندشان از شهنشاهی خبر	این برای خاص وعام ره‌گذر
تا کلاه کبر ننهند آن گروه	از برای عام باشد این شکوه
نفس خودبین فتنه و شر کم کند	تا من و ماهای ایشان بشکند
دارد اندر قهر زخم و گیر و دار	شهر از آن آمن شود کان شهریار
هیبت شه مانع آید زان نحوس	پس بمیرد آن هوسها در نفوس
کی بود آنجا مهابت یا قصاص	باز چون آید به سوی بزم خاص
نشنوی از غیر چنگ و ناخروش	حلم در حلمست و رحمتها به جوش
وقت عشرت با خواص آواز چنگ	طبل و کوس هول باشد وقت جنگ
وان پری رویان حریف جام را	هست دیوان محاسب عام را
وین حریر و رود مر تعریش‌راست	آن زره وآن خود مر چالیش‌راست
ختم کن والله اعلم بالرشاد	این سخن پایان ندارد ای جواد
خفته این دم زیر خاک یثربست	اندر احمد آن حسی کو غاربست
بی‌تغیر مقعد صدق اندرست	وآن عظیم الخلق او کان صفدرست
روح باقی آفتابی روشنست	جای تغییرات اوصاف تنست
بی ز تبدیلی که لا غربیة	بی ز تغییری که لا شرقیة
شمع از پروانه کی بیهوش شد	آفتاب از ذره کی مدهوش شد
این تغیر آن تن باشد بدان	جسم احمد را تعلق بد بدآن
جان ازین اوصاف باشد پاک و فرد	هم‌چو رنجوری و هم‌چون خواب و درد
شیر جان مانا که آن دم خفته بود	روبهش گر یک دمی آشفته بود
اینت شیر نرمسار سهمناک	خفته بود آن شیر کز خوابست پاک
که تمامش مرده دانند این سگان	خفته سازد شیر خود را آنچنان
که ربودی از ضعیفی تربدی	ورنه در عالم کرا زهره بدی
بحر او از مهر کف پرجوش گشت	کف احمد زان نظر مخدوش گشت
ماه را گر کف نباشد گو مباش	مه همه کفست معطی نورپاش
تا ابد بیهوش ماند جبرئیل	احمد ار بگشاید آن پر جلیل
وز مقام جبرئیل و از حدش	چون گذشت احمد ز سدره و مرصدش
گفت رو رو من حریف تو نیم	گفت او را هین بپر اندر پیم
من باوج خود نرفتستم هنوز	باز گفت او را بیا ای پرده‌سوز
گر زنم پری بسوزد پر من	گفت بیرون زین حد ای خوش‌فر من
بیهشی خاصگان اندر اخص	حیرت اندر حیرت آمد این قصص
چند جان داری که جان پردازیست	بیهشیها جمله اینجا بازیست
تو نه‌ای پروانه و نه شمع نیز	جبرئیلا گر شریفی و عزیز
جان پروانه نپرهیزد ز سوز	شمع چون دعوت کند وقت فروز
شیر را برعکس صید گور کن	این حدیث منقلب را گور کن
وا مکن انبان قلماشیت را	بند کن مشک سخن‌شاشیت را
پیش او معکوس و قلماشیست این	آنک بر نگذشت اجزاش از زمین
یا غریبا نازلا فی دارهم	لا تخالفهم حبیبی دارهم
یا ظعینا ساکنا فی‌ارضهم	اعط ما شائوا وراموا وارضهم
رازیا با مرغزی می‌ساز خویش	تا رسیدن در شه و در ناز خوش
نرم باید گفت قولا لینا	موسیا در پیش فرعون زمن
دیگدان و دیگ را ویران کنی	آب اگر در روغن جوشان کنی
وسوسه مفروش در لین الخطاب	نرم گو لیکن مگو غیر صواب
ای که عصرت عصر را آگاه کن	وقت عصر آمد سخن کوتاه کن
نرمی فاسد مکن طینش مده	گو تو مر گل‌خواره را که قند به
گر ز حرف و صوت مستغنیستی	نطق جان را روضهٔ جانیستی
ای بسا کس را که بنهادست خار	این سر خر در میان قندزار
چون قج مغلوب وا می‌رفت پس	ظن ببرد از دور کان آنست و بس
در رز معنی و فردوس برین	صورت حرف آن سر خر دان یقین
این سر خر را در آن بطیخ‌زار	ای ضیاء الحق حسام الدین در آر
نشو دیگر بخشدش آن مطبخه	تا سر خر چون بمرد از مسلخه
نه غلط هم این خود و هم آن ز تو	هین ز ما صورت‌گری و جان ز تو
بر زمین هم تا ابد محمود باش	بر فلک محمودی ای خورشید فاش
یک‌دل و یک‌قبله و یک‌خو شوند	تا زمینی با سمایی بلند
وحدتست اندر وجود معنوی	تفرقه برخیزد و شرک و دوی
یاد آرند اتحاد ماجری	چون شناسد جان من جان ترا
مختلط خوش هم‌چو شیر و انگبین	موسی و هارون شوند اندر زمین
منکری‌اش پردهٔ ساتر شود	چون شناسد اندک و منکر شود
خشم کرد آن مه ز ناشکری او	پس شناسایی بگردانید رو
ناشناسا گشت و پشت پای زد	زین سبب جان نبی را جان بد
تا بدانی لج این گبر کهن	این همه خواندی فرو خوان لم یکن
نعت او هر گبر را تعویذ بود	پیش از آنک نقش احمد فر نمود
از خیال روش دلشان می‌طپید	کین چنین کس هست تا آید پدید
در عیان آریش هر چه زودتر	سجده می‌کردند کای رب بشر
یاغیانشان می‌شدندی سرنگون	تا به نام احمد از یستفتحون
غوثشان کراری احمد بدی	هر کجا حرب مهولی آمدی
یاد اوشان داروی شافی شدی	هر کجا بیماری مزمن بدی
در دل و در گوش و در افواهشان	نقش او می‌گشت اندر راهشان
بلک فرع نقش او یعنی خیال	نقش او را کی بیابد هر شعال
از دل دیوار خون دل چکد	نقش او بر روی دیوار ار فتد
که رهد در حال دیوار از دو رو	آنچنان فرخ بود نقشش برو
آن دورویی عیب مر دیوار را	گشته با یک‌رویی اهل صفا
چون بدیدندش به صورت برد باد	این همه تعظیم و تفخیم و وداد
قلب را در قلب کی بودست راه	قلب آتش دید و در دم شد سیاه
تا مریدان را دراندازد به شک	قلب می‌زد لاف اشواق محک
این گمان سر بر زند از هر خسی	افتد اندر دام مکرش ناکسی
کی به سنگ امتحان راغب شدی	کین اگر نه نقد پاکیزه بدی
که نگردد قلبی او زان عیان	او محک می‌خواهد اما آنچنان
نی محک باشد نه نور معرفت	آن محک که او نهان دارد صفت
از برای خاطر هر قلتبان	آینه کو عیب رو دارد نهان
این چنین آیینه تا توانی مجو	آینه نبود منافق باشد او
طالب آغاز سفر پنجمست	شه حسام‌الدین که نور انجمست
اوستادان صفا را اوستاد	این ضیاء الحق حسام الدین راد
ور نبودی حلقها تنگ و ضعیف	گر نبودی خلق محجوب و کثیف
غیر این منطق لبی بگشادمی	در مدیحت داد معنی دادمی
چاره اکنون آب و روغن کردنیست	لیک لقمهٔ باز آن صعوه نیست
گویم اندر مجمع روحانیان	مدح تو حیفست با زندانیان
هم‌چو راز عشق دارم در نهان	شرح تو غبنست با اهل جهان
فارغست از شرح و تعریف آفتاب	مدح تعریفست در تخریق حجاب
که دو چشمم روشن و نامرمدست	مادح خورشید مداح خودست
که دو چشمم کور و تاریک به دست	ذم خورشید جهان ذم خودست
شد حسود آفتاب کامران	تو ببخشا بر کسی کاندر جهان
وز طراوت دادن پوسیده‌ها	تو اندش پوشید هیچ از دیده‌ها
یا به دفع جاه او توانند خاست	یا ز نور بی‌حدش توانند کاست
آن حسد خود مرگ جاویدان بود	هر کسی کو حاسد کیهان بود
عقل اندر شرح تو شد بوالفضول	قدر تو بگذشت از درک عقول
عاجزانه جنبشی باید در آن	گر چه عاجز آمد این عقل از بیان
اعلموا ان کله لا یترک	ان شیئا کله لا یدرک
کی توان کردن بترک خورد آب	گر نتانی خورد طوفان سحاب
درکها را تازه کن از قشر آن	راز را گر می‌نیاری در میان
پیش دیگر فهمها مغزست نیک	نطقها نسبت به تو قشرست لیک
ورنه بس عالیست سوی خاک‌تود	آسمان نسبت به عرش آمد فرود
پیش از آن کز فوت آن حسرت خورند	من بگویم وصف تو تا ره برند
خلق در ظلمات وهم‌اند و گمان	نور حقی و به حق جذاب جان
گردد این بی‌دیدگان را سرمه‌کش	شرط تعظیمست تا این نور خوش
کو نباشد عاشق ظلمت چو موش	نور یابد مستعد تیزگوش
کی طواف مشعلهٔ ایمان کنند	سست‌چشمانی که شب جولان کنند
بند طبعی که ز دین تاریک شد	نکته‌های مشکل باریک شد
چشم در خورشید نتواند گشود	تا بر آراید هنر را تار و پود
کرده موشانه زمین سوراخها	هم‌چو نخلی برنیارد شاخها
چارمیخ عقل گشته این چهار	چار وصفست این بشر را دل‌فشار
این چهار اطیار ره‌زن را بکش	تو خلیل وقتی ای خورشیدهش
هست عقل عاقلان را دیده‌کش	زانک هر مرغی ازینها زاغ‌وش
بسمل ایشان دهد جان را سبیل	چار وصف تن چو مرغان خلیل
سر ببرشان تا رهد پاها ز سد	ای خلیل اندر خلاص نیک و بد
بر گشا که هست پاشان پای تو	کل توی و جملگان اجزای تو
پشت صد لشکر سواری می‌شود	از تو عالم روح زاری می‌شود
نامشان شد چار مرغ فتنه‌جو	زانک این تن شد مقام چار خو
سر ببر زین چار مرغ شوم بد	خلق را گر زندگی خواهی ابد
که نباشد بعد از آن زیشان ضرر	بازشان زنده کن از نوعی دگر
کرده‌اند اندر دل خلقان وطن	چار مرغ معنوی راه‌زن
اندرین دور ای خلیفهٔ حق توی	چون امیر جمله دلهای سوی
سر مدی کن خلق ناپاینده را	سر ببر این چار مرغ زنده را
این مثال چار خلق اندر نفوس	بط و طاوسست و زاغست و خروس
جاه چون طاوس و زاغ امنیتست	بط حرصست و خروس آن شهوتست
طامع تابید یا عمر دراز	منیتش آن که بود اومیدساز
در تر و در خشک می‌جوید دفین	بط حرص آمد که نولش در زمین
نشنود از حکم جز امر کلوا	یک زمان نبود معطل آن گلو
زود زود انبان خود پر می‌کند	هم‌چو یغماجیست خانه می‌کند
دانه‌های در و حبات نخود	اندر انبان می‌فشارد نیک و بد
می‌فشارد در جوال او خشک و تر	تا مبادا یاغیی آید دگر
در بغل زد هر چه زودتر بی‌وقوف	وقت تنگ و فرصت اندک او مخوف
می‌کند غارت به مهل و با انات	لیک مؤمن ز اعتماد آن حیات
می‌شناسد قهر شه را بر عدو	آمنست از فوت و از یاغی که او
که بیایندش مزاحم صرفه‌بر	آمنست از خواجه‌تاشان دگر
که نیارد کرد کس بر کس ستم	عدل شه را دید در ضبط حشم
از فوات حظ خود آمن بود	لاجرم نشتابد و ساکن بود
چشم‌سیر و مثرست و پاک‌جیب	بس تانی دارد و صبر و شکیب
وان شتاب از هزهٔ شیطان بود	کین تانی پرتو رحمان بود
بارگیر صبر را بکشد به عقر	زانک شیطانش بترساند ز فقر
می‌کند تهدیدت از فقر شدید	از نبی بشنو که شیطان در وعید
نی مروت نی‌تانی نی ثواب	تا خوری زشت و بری زشت و شتاب
دین و دل باریک و لاغر زفت بطن	لاجرم کافر خورد در هفت بطن
وقت شام ایشان به مسجد آمدند	کافران مهمان پیغامبر شدند
ای تو مهمان‌دار سکان افق	که آمدیم ای شاه ما اینجا قنق
هین بیفشان بر سر ما فضل و نور	بی‌نواییم و رسیده ما ز دور
که شما پر از من و خوی منید	گفت ای یاران من قسمت کنید
زان زنندی تیغ بر اعدای جاه	پر بود اجسام هر لشکر ز شاه
ورنه بر اخوان چه خشم آید ترا	تو بخشم شه زنی آن تیغ را
عکس خشم شاه گرز ده‌منی	بر برادر بی‌گناهی می‌زنی
روح چون آبست واین اجسام جو	شه یکی جانست و لشکر پر ازو
جمله جوها پر ز آب خوش شود	آب روح شاه اگر شیرین بود
این چنین فرمود سلطان عبس	که رعیت دین شه دارند و بس
در میان یک زفت بود و بی‌ندید	هر یکی یاری یکی مهمان گزید
ماند در مسجد چو اندر جام درد	جشم ضخمی داشت کس او را نبرد
هفت بز بد شیرده اندر رمه	مصطفی بردش چو وا ماند از همه
بهر دوشیدن برای وقت خوان	که مقیم خانه بودندی بزان
خورد آن بوقحط عوج ابن غز	نان و آش و شیر آن هر هفت بز
که همه در شیر بز طامع بدند	جمله اهل بیت خشم‌آلو شدند
قسم هژده آدمی تنها بخورد	معده طبلی‌خوار هم‌چون طبل کرد
پس کنیزک از غضب در را ببست	وقت خفتن رفت و در حجره نشست
که ازو بد خشمگین و دردمند	از برون زنجیر در را در فکند
چون تقاضا آمد و درد شکم	گبر را در نیم‌شب یا صبحدم
دست بر در چون نهاد او بسته یافت	از فراش خویش سوی در شتافت
نوع نوع و خود نشد آن بند باز	در گشادن حیله کرد آن حیله‌ساز
ماند او حیران و بی‌درمان و دنگ	شد تقاضا بر تقاضا خانه تنگ
خویشتن در خواب در ویرانه دید	حیله کرد او و به خواب اندر خزید
شد به خواب اندر همانجا منظرش	زانک ویرانه بد اندر خاطرش
او چنان محتاج اندر دم برید	خویش در ویرانهٔ خالی چو دید
پر حدث دیوانه شد از اضطراب	گشت بیدار و بدید آن جامه خواب
زین چنین رسواییی بی خاک‌پوش	ز اندرون او برآمد صد خروش
گه خورم این سو و آن سو می‌ریم	گفت خوابم بتر از بیداریم
هم‌چنانک کافر اندر قعر گور	بانگ می‌زد وا ثبورا وا ثبور
یا برآید در گشادن بانگ در	منتظر که کی شود این شب به سر
تا نبیند هیچ کس او را چنان	تا گریزد او چو تیری از کمان
باز شد آن در رهید از درد و غم	قصه بسیارست کوته می‌کنم
صبح آن گمراه را او راه داد	مصطفی صبح آمد و در را گشاد
تا نگردد شرمسار آن مبتلا	در گشاد و گشت پنهان مصطفی
تا نبیند درگشا را پشت و رو	تا برون آید رود گستاخ او
از ویش پوشید دامان خدا	یا نهان شد در پس چیزی و یا
پردهٔ بی‌چون بر آن ناظر تند	صبغة الله گاه پوشیده کند
قدرت یزدان از آن بیشست بیش	تا نبیند خصم را پهلوی خویش
لیک مانع بود فرمان ربش	مصطفی می‌دید احوال شبش
تا نیفتد زان فضیحت در چهی	تا که پیش از خبط بگشاید رهی
تا ببیند خویشتن را او چنان	لیک حکمت بود و امر آسمان
بس خرابیها که معماری بود	بس عداوتها که آن یاری بود
قاصدا آورد در پیش رسول	جامه خواب پر حدث را یک فضول
خنده‌ای زد رحمةللعالمین	که چنین کردست مهمانت ببین
تا بشویم جمله را با دست خویش	که بیار آن مطهره اینجا به پیش
جان ما و جسم ما قربان ترا	هر کسی می‌جست کز بهر خدا
کار دستست این نمط نه کار دل	ما بشوییم این حدث را تو بهل
پس خلیفه کرد و بر کرسی نشاند	ای لعمرک مر ترا حق عمر خواند
چون تو خدمت می‌کنی پس ما چه‌ایم	ما برای خدمت تو می‌زییم
که درین شستن بخویشم حکمتیست	گفت آن دانم و لیک این ساعتیست
تا پدید آید که این اسرار چیست	منتظر بودند کین قول نبیست
خاص ز امر حق نه تقلید و ریا	او به جد می‌شست آن احداث را
که درین جا هست حکمت تو بتو	که دلش می‌گفت کین را تو بشو
یاوه دید آن را و گشت او بی‌قرار	کافرک را هیکلی بد یادگار
هیکل آنجا بی‌خبر بگذاشتم	گفت آن حجره که شب جا داشتم
حرص اژدرهاست نه چیزیست خرد	گر چه شرمین بود شرمش حرص برد
در وثاق مصطفی و آن را بدید	از پی هیکل شتاب اندر دوید
خوش همی‌شوید که دورش چشم بد	کان یدالله آن حدث را هم به خود
اندرو شوری گریبان را درید	هیکلش از یاد رفت و شد پدید
کله را می‌کوفت بر دیوار و در	می‌زد او دو دست را بر رو و سر
شد روان و رحم کرد آن مهترش	آنچنان که خون ز بینی و سرش
گبر گویان ایهاالناس احذروا	نعره‌ها زد خلق جمع آمد برو
می‌زد او بر سینه کای بی‌نور بر	می‌زد او بر سر کای بی‌عقل سر
شرمسارست از تو این جزو مهین	سجده می‌کرد او کای کل زمین
من که جزوم ظالم و زشت و غوی	تو که کلی خاضع امر ویی
من که جزوم در خلاف و در سبق	تو که کلی خوار و لرزانی ز حق
که ندارم روی ای قبلهٔ جهان	هر زمان می‌کرد رو بر آسمان
مصطفی‌اش در کنار خود کشید	چون ز حد بیرون بلرزید و طپید
دیده‌اش بگشاد و داد اشناختش	ساکنش کرد و بسی بنواختش
تا نگرید طفل کی جوشد لبن	تا نگرید ابر کی خندد چمن
که بگریم تا رسد دایهٔ شفیق	طفل یک روزه همی‌داند طریق
کم دهد بی‌گریه شیر او رایگان	تو نمی‌دانی که دایهٔ دایگان
تا بریزد شیر فضل کردگار	گفت فلیبکوا کثیرا گوش دار
استن دنیا همین دو رشته تاب	گریهٔ ابرست و سوز آفتاب
کی شدی جسم و عرض زفت و سطبر	گر نبودی سوز مهر و اشک ابر
گر نبودی این تف و این گریه اصل	کی بدی معمور این هر چار فصل
چون همی دارد جهان را خوش‌دهان	سوز مهر و گریهٔ ابر جهان
چشم را چون ابر اشک‌افروز دار	آفتاب عقل را در سوز دار
کم خور آن نان را که نان آب تو برد	چشم گریان بایدت چون طفل خرد
شاخ جان در برگ‌ریزست و خزان	تن چو با برگست روز و شب از آن
این بباید کاستن آن را فزود	برگ تن بی‌برگی جانست زود
تا بروید در عوض در دل چمن	اقرضوا الله قرض ده زین برگ تن
تا نماید وجه لا عین رات	قرض ده کم کن ازین لقمهٔ تنت
پر ز مشک و در اجلالی کند	تن ز سرگین خویش چون خالی کند
از یطهرکم تن او بر خورد	زین پلیدی بدهد و پاکی برد
زین پشیمان گردی و گردی حزین	دیو می‌ترساندت که هین و هین
بس پشیمان و غمین خواهی شدن	گر گدازی زین هوسها تو بدن
وآن بیاشام از پی نفع و علاج	این بخور گرمست و داروی مزاج
آنچ خو کردست آنش اصوبست	هم بدین نیت که این تن مرکبست
در دماغ و دل بزاید صد علل	هین مگردان خو که پیش آید خلل
آرد و بر خلق خواند صد فسون	این چنین تهدیدها آن دیو دون
تا فریبد نفس بیمار ترا	خویش جالینوس سازد در دوا
گفت آدم را همین در گندمی	کین ترا سودست از درد و غمی
وز لویشه پیچد او لبهات را	پیش آرد هیهی و هیهات را
تا نماید سنگ کمتر را چو لعل	هم‌چو لبهای فرس و در وقت نعل
می‌کشاند سوی حرص و سوی کسب	گوشهاات گیرد او چون گوش اسب
که بمانی تو ز درد آن ز راه	بر زند بر پات نعلی ز اشتباه
این کنم یا آن کنم هین هوش دار	نعل او هست آن تردد در دو کار
آن مکن که کرد مجنون و صبی	آن بکن که هست مختار نبی
بالمکاره که ازو افزود کشت	حفت الجنه بچه محفوف گشت
که کند در سله گر هست اژدها	صد فسون دارد ز حیلت وز دغا
ور بود حبر زمان برخنددش	گر بود آب روان بر بنددش
امرهم شوری بخوان و کار کن	عقل را با عقل یاری یار کن
ماند از الطاف آن شه در عجب	این سخن پایان ندارد آن عرب
دست عقل مصطفی بازش کشید	خواست دیوانه شدن عقلش رمید
که کسی برخیزد از خواب گران	گفت این سو آ بیامد آنچنان
که ازین سو هست با تو کارها	گفت این سو آ مکن هین با خود آ
کای شهید حق شهادت عرضه کن	آب بر رو زد در آمد در سخن
سیرم از هستی در آن هامون شوم	تا گواهی بدهم و بیرون شوم
بهر دعوی الستیم و بلی	ما درین دهلیز قاضی قضا
فعل و قول ما شهودست و بیان	که بلی گفتیم و آن را ز امتحان
حبس باشی ده شهادت از پگاه	از چه در دهلیز قاضی ای گواه
آن گواهی بدهی و ناری عتو	زان بخواندندت بدین‌جا تا که تو
اندرین تنگی کف و لب بسته‌ای	از لجاج خویشتن بنشسته‌ای
تو ازین دهلیز کی خواهی رهید	تا بندهی آن گواهی ای شهید
کار کوته را مکن بر خود دراز	یک زمان کارست بگزار و بتاز
این امانت واگزار و وا رهان	خواه در صد سال خواهی یک زمان
هم گواهی دادنست از اعتقاد	این نماز و روزه و حج و جهاد
هم گواهی دادنست از سر خود	این زکات و هدیه و ترک حسد
کای مهان ما با شما گشتیم راست	خوان و مهمانی پی اظهار راست
شد گواه آنک هستم با تو خوش	هدیه‌ها و ارمغان و پیش‌کش
چیست دارم گوهری در اندرون	هر کسی کوشد به مالی یا فسون
این زکات و روزه در هر دو گوا	گوهری دارم ز تقوی یا سخا
در حرامش دان که نبود اتصال	روزه گوید کرد تقوی از حلال
می‌دهد پس چون بدزدد ز اهل کیش	وان زکاتش گفت کو از مال خویش
جرح شد در محکمهٔ عدل اله	گر بطراری کند پس دو گواه
نه ز رحم و جود بل بهر شکار	هست صیاد ار کند دانه نثار
خفته کرده خویش بهر صید خام	هست گربهٔ روزه‌دار اندر صیام
کرده بدنام اهل جود و صوم را	کرده بدظن زین کژی صد قوم را
عاقبت زین جمله پاکش می‌کند	فضل حق با این که او کژ می‌تند
داده نوری که نباشد بدر را	سبق برده رحمتش وان غدر را
غسل داده رحمت او را زین خباط	کوششش را شسته حق زین اختلاط
مغفری کلیش را غافر شود	تا که غفاری او ظاهر شود
تا پلیدان را کند از خبث پاک	آب بهر این ببارید از سماک
تا چنان شد که آب را رد کرد حس	آب چون پیگار کرد و شد نجس
تا به شستش از کرم آن آب آب	حق ببردش باز در بحر صواب
هی کجا بودی به دریای خوشان	سال دیگر آمد او دامن‌کشان
بستدم خلعت سوی خاک آمدم	من نجس زینجا شدم پاک آمدم
که گرفت از خوی یزدان خوی من	هین بیایید ای پلیدان سوی من
چون ملک پاکی دهم عفریت را	در پذیرم جملهٔ زشتیت را
سوی اصل اصل پاکیها رو	چون شوم آلوده باز آنجا روم
خلعت پاکم دهد بار دگر	دلق چرکین بر کنم آنجا ز سر
عالم‌آرایست رب العالمین	کار او اینست و کار من همین
کی بدی این بارنامه آب را	گر نبودی این پلیدیهای ما
می‌رود هر سو که هین کو مفلسی	کیسه‌های زر بدزدید از کسی
یا بشوید روی رو ناشسته‌ای	یا بریزد بر گیاه رسته‌ای
کشتی بی‌دست و پا را در بحار	یا بگیرد بر سر او حمال‌وار
زانک هر دارو بروید زو چنان	صد هزاران دارو اندر وی نهان
می‌رود در جو چو داروخانه‌ای	جان هر دری دل هر دانه‌ای
بستگان خشک را از وی روش	زو یتیمان زمین را پرورش
هم‌چو ما اندر زمین خیره شود	چون نماند مایه‌اش تیره شود
آنچ دادی دادم و ماندم گدا	ناله از باطن برآرد کای خدا
ای شه سرمایه‌ده هل من مزید	ریختم سرمایه بر پاک و پلید
هم تو خورشیدا به بالا بر کشش	ابر را گوید ببر جای خوشش
تا رساند سوی بحر بی‌حدش	راههای مختلف می‌راندش
کو غسول تیرگیهای شماست	خود غرض زین آب جان اولیاست
باز گردد سوی پاکی بخش عرش	چون شود تیره ز غدر اهل فرش
از طهارات محیط او درسشان	باز آرد زان طرف دامن کشان
وز تحری طالبان قبله را	از تیمم وا رماند جمله را
آن سفر جوید که ارحنا یا بلال	ز اختلاط خلق یابد اعتلال
میذنه بر رو بزن طبل رحیل	ای بلال خوش‌نوای خوش‌صهیل
وقت رجعت زین سبب گوید سلام	جان سفر رفت و بدن اندر قیام
واسطه شرطست بهر فهم عام	این مثل چون واسطه‌ست اندر کلام
جز سمندر کو رهید از رابطه	اندر آتش کی رود بی‌واسطه
تا ز آتش خوش کنی تو طبع را	واسطهٔ حمام باید مر ترا
گشت حمامت رسول آبت دلیل	چون نتانی شد در آتش چون خلیل
کی رسد بی‌واسطهٔ نان در شبع	سیری از حقست لیک اهل طبع
درنیابد لطف بی‌پردهٔ چمن	لطف از حقست لیکن اهل تن
هم‌چو موسی نور مه یابد ز جیب	چون نماند واسطهٔ تن بی‌حجاب
که اندرونش پر ز لطف ایزدست	این هنرها آب را هم شاهدست
زین دو بر باطن تو استدلال گیر	فعل و قول آمد گواهان ضمیر
بنگر اندر بول رنجور از برون	چون ندارد سیر سرت در درون
که طبیب جسم را برهان بود	فعل و قول آن بول رنجوران بود
وز ره جان اندر ایمانش رود	وآن طبیب روح در جانش رود
احذروهم هم جواسیس القلوب	حاجتش ناید به فعل و قول خوب
کو به دریا نیست واصل هم‌چو جو	این گواه فعل و قول از وی بجو
نور او پر شد بیابانها و دشت	لیک نور سالکی کز حد گذشت
وز تکلفها و جانبازی و جود	شاهدی‌اش فارغ آمد از شهود
زین تسلسها فراغت یافتست	نور آن گوهر چو بیرون تافتست
که ازو هر دو جهان چون گل شکفت	پس مجو از وی گواه فعل و گفت
خواه قول و خواه فعل و غیر آن	این گواهی چیست اظهار نهان
وصف باقی وین عرض بر معبرست	که عرض اظهار سر جوهرست
زر بماند نیک نام و بی ز شک	این نشان زر نماند بر محک
هم نماند جان بماند نیک‌نام	این صلات و این جهاد و این صیام
بر محک امر جوهر را بسود	جان چنین افعال و اقوالی نمود
لیک هست اندر گواهان اشتباه	که اعتقادم راستست اینک گواه
تزکیش صدقی که موقوفی بدان	تزکیه باید گواهان را بدان
حفظ عهد اندر گواه فعلیست	حفظ لفظ اندر گواه قولیست
ور گواه فعل کژ پوید ردست	گر گواه قول کژ گوید ردست
تا قبول اندر زمان بیش آیدت	قول و فعل بی‌تناقض بایدت
روز می‌دوزید شب بر می‌درید	سعیکم شتی تناقض اندرید
یا مگر حلمی کند از لطف خود	پس گواهی با تناقض کی شنود
هر دو پیدا می‌کند سر ستیر	فعل و قول اظهار سرست و ضمیر
ورنه محبوس است اندر مول مول	چون گواهت تزکیه شد شد قبول
فانتظرهم انهم منتظرون	تا تو بستیزی ستیزند ای حرون
عرضه کرد ایمان و پذرفت آن فتی	این سخن پایان ندارد مصطفی
بندهای بسته را بگشوده است	آن شهادت را که فرخ بوده است
که امشبان هم باش تو مهمان ما	گشت مؤمن گفت او را مصطفی
هر کجا باشم بهر جا که روم	گفت والله تا ابد ضیف توم
این جهان و آن جهان بر خوان تو	زنده کرده و معتق و دربان تو
عاقبت درد گلویش ز استخوان	هر که بگزیند جزین بگزیده خوان
دیو با او دان که هم‌کاسه بود	هر که سوی خوان غیر تو رود
دیو بی‌شکی که همسایه‌ش شود	هر که از همسایگی تو رود
دیو بد همراه و هم‌سفرهٔ ویست	ور رود بی‌تو سفر او دوردست
حاسد ماهست دیو او را ردیف	ور نشیند بر سر اسپ شریف
دیو در نسلش بود انباز او	ور بچه گیرد ازو شهناز او
هم در اموال و در اولاد ای شفق	در نبی شارکهم گفتست حق
در مقالات نوادر با علی	گفت پیغامبر ز غیب این را جلی
تو نمودی هم‌چو شمس بی‌غمام	یا رسول‌الله رسالت را تمام
عیسی از افسونش با عازر نکرد	این که تو کردی دو صد مادر نکرد
عازر ار شد زنده زان دم باز مرد	از تو جانم از اجل نک جان ببرد
شیر یک بز نیمه خورد و بست لب	گشت مهمان رسول آن شب عرب
گفت گشتم سیر والله بی‌نفاق	کرد الحاحش بخور شیر و رقاق
سیرتر گشتم از آنک دوش من	این تکلف نیست نی ناموس و فن
پر شد این قندیل زین یک قطره زیت	در عجب ماندند جمله اهل بیت
سیری معدهٔ چنین پیلی شود	آنچ قوت مرغ بابیلی بود
قدر پشه می‌خورد آن پیل‌تن	فجفجه افتاد اندر مرد و زن
اژدها از قوت موری سیر شد	حرص و وهم کافری سرزیر شد
لوت ایمانیش لمتر کرد و زفت	آن گدا چشمی کفر از وی برفت
هم‌چو مریم میوهٔ جنت بدید	آنک از جوع البقر او می‌طپید
معدهٔ چون دوزخش آرام یافت	میوهٔ جنت سوی چشمش شتافت
ای قناعت کرده از ایمان به قول	ذات ایمان نعمت و لوتیست هول
جسم را هم زان نصیبست ای پسر	گرچه آن مطعوم جانست و نظر
اسلم الشیطان نفرمودی رسول	گر نگشتی دیو جسم آن را اکول
تا نیاشامد مسلمان کی شود	دیو زان لوتی که مرده حی شود
عشق را عشقی دگر برد مگر	دیو بر دنیاست عاشق کور و کر
اندک‌اندک رخت عشق آنجا کشد	از نهان‌خانهٔ یقین چون می‌چشد
انما المنهاج تبدیل الغذا	یا حریص االبطن عرج هکذا
جملة التدبیر تبدیل المزاج	یا مریض القلب عرج للعلاج
سوف تنجو ان تحملت الفطام	ایها المحبوس فی رهن الطعام
افتقدها وارتج یا نافر	ان فی‌الجوع طعام وافر
وافق الاملاک یا خیر البشر	اغتذ بالنور کن مثل البصر
تا رهی هم‌چون ملایک از اذا	چون ملک تسبیح حق را کن غذا
او به قوت کی ز کرکس کم زند	جبرئیل ار سوی جیفه کم تند
لیک از چشم خسیسان بس نهان	حبذا خوانی نهاده در جهان
قسم موش و مار هم خاکی بود	گر جهان باغی از نعمت شود
میر کونی خاک چون نوشی چو مار	قسم او خاکست گر دی گر بهار
مر کرا باشد چنین حلوای خوب	در میان چوب گوید کرم چوب
در جهان نقلی نداند جز خبث	کرم سرگین در میان آن حدث
گوش را چون حلقه دادی زین سخن	ای خدای بی‌نظیر ایثار کن
کز رحیقت می‌خورند آن سرخوشان	گوش ما گیر و بدان مجلس کشان
سر مبند آن مشک را ای رب دین	چون به ما بویی رسانیدی ازین
بی‌دریغی در عطا یا مستغاث	از تو نوشند ار ذکورند ار اناث
داده دل را هر دمی صد فتح باب	ای دعا ناگفته از تو مستجاب
سنگها از عشق آن شد هم‌چو موم	چند حرفی نقش کردی از رقوم
بر نوشتی فتنهٔ صد عقل و هوش	نون ابرو صاد چشم و جیم گوش
نسخ می‌کن ای ادیب خوش‌نویس	زان حروفت شد خرد باریک‌ریس
دم به دم نقش خیالی خوش رقم	در خور هر فکر بسته بر عدم
بر نوشته چشم و عارض خد و خال	حرفهای طرفه بر لوح خیال
زانک معشوق عدم وافی‌ترست	بر عدم باشم نه بر موجود مست
تا دهد تدبیرها را زان نورد	عقل را خط خوان آن اشکال کرد
هر صباحی درس هر روزه برد	چون ملک از لوح محفوظ آن خرد
و از سوادش حیرت سوداییان	بر عدم تحریرها بین بی‌بنان
گشته در سودای گنجی کنج‌کاو	هر کسی شد بر خیالی ریش گاو
روی آورده به معدنهای کوه	از خیالی گشته شخصی پرشکوه
رو نهاده سوی دریا بهر در	وز خیالی آن دگر با جهد مر
وآن یکی اندر حریصی سوی کشت	وآن دگر بهر ترهب در کنشت
وز خیال این مرهم خسته شده	از خیال آن ره‌زن رسته شده
بر نجوم آن دیگری بنهاده سم	در پری‌خوانی یکی دل کرده گم
زان خیالات ملون ز اندرون	این روشها مختلف بیند برون
هر چشنده آن دگر را نافیست	این در آن حیران شده کان بر چیست
چون ز بیرون شد روشها مختلف	آن خیالات ار نبد نامؤتلف
هر کسی رو جانبی آورده‌اند	قبلهٔ جان را چو پنهان کرده‌اند
بر خیال قبله سویی می‌تنند	هم‌چو قومی که تحری می‌کنند
کشف گردد که کی گم کردست راه	چونک کعبه رو نماید صبحگاه
هر کسی چیزی همی‌چیند شتاب	یا چو غواصان به زیر قعر آب
توبره پر می‌کنند از آن و این	بر امید گوهر و در ثمین
کشف گردد صاحب در شگرف	چون بر آیند از تگ دریای ژرف
وآن دگر که سنگ‌ریزه و شبه برد	وآن دگر که برد مروارید خرد
فتنة ذات افتضاح قاهره	هکذی یبلوهم بالساهره
گرد شمعی پرزنان اندر جهان	هم‌چنین هر قوم چون پروانگان
گرد شمع خود طوافی می‌کنند	خویشتن بر آتشی برمی‌زنند
کز لهیبش سبزتر گردد درخت	بر امید آتش موسی بخت
هر شرر را آن گمان برده همه	فضل آن آتش شنیده هر رمه
وا نماید هر یکی چه شمع بود	چون برآید صبحدم نور خلود
بدهدش آن شمع خوش هشتاد پر	هر کرا پر سوخت زان شمع ظفر
مانده زیر شمع بد پر سوخته	جوق پروانهٔ دو دیده دوخته
می‌کند آه از هوای چشم‌دوز	می‌تپد اندر پشیمانی و سوز
کی ترا برهانم از سوز و ستم	شمع او گوید که چون من سوختم
چون کنم مر غیر را افروخته	شمع او گریان که من سرسوخته
غره گشتم دیر دیدم حال تو	او همی گوید که از اشکال تو
غوطه خورد از ننگ کژبینی ما	شمع مرده باده رفته دلربا
نشتکی شکوی الی الله العمی	ظلت الارباح خسرا مغرما
مسلمات مؤمنات قانتات	حبذا ارواح اخوان ثقات
وان عزیزان رو به بی‌سو کرده‌اند	هر کسی رویی به سویی برده‌اند
وین کبوتر جانب بی‌جانبی	هر کبوتر می‌پرد در مذهبی
دانهٔ ما دانهٔ بی‌دانگی	ما نه مرغان هوا نه خانگی
که دریدن شد قبادوزی ما	زان فراخ آمد چنین روزی ما
پیشش آمد بعد به دریدن فرج	صوفیی بدرید جبه در حرج
این لقب شد فاش زان مرد نجی	کرد نام آن دریده فرجی
ماند اندر طبع خلقان حرف درد	این لقب شد فاش و صافش شیخ برد
اسم را چون دردیی بگذاشتست	هم‌چنین هر نام صافی داشتست
رفت صوفی سوی صافی ناشکفت	هر که گل خوارست دردی را گرفت
زین دلالت دل به صفوت می‌رود	گفت لابد درد را صافی بود
صاف چون خرما و دردی بسر او	درد عسر افتاد و صافش یسر او
راه داری زین ممات اندر معاش	یسر با عسرست هین آیس مباش
تا از آن صفوت برآری زود سر	روح خواهی جبه بشکاف ای پسر
نه از لباس صوف و خیاطی و دب	هست صوفی آنک شد صفوت‌طلب
الخیاطه واللواطه والسلام	صوفیی گشته به پیش این لئام
رنگ پوشیدن نکو باشد ولیک	بر خیال آن صفا و نام نیک
نی چو عباد خیال تو به تو	بر خیالش گر روی تا اصل او
گرد بر گرد سراپردهٔ جمال	دور باش غیرتت آمد خیال
هر خیالش پیش می‌آید بیست	بسته هر جوینده را که راه نیست
کش بود از جیش نصرتهاش جوش	جز مگر آن تیزکوش تیزهوش
تیر شه بنماید آنگه ره شود	نجهد از تخییلها نی شه شود
وین کمانهای دوتو را تیر بخش	این دل سرگشته را تدبیر بخش
بر زمین خاک من کاس الکرام	جرعه‌ای بر ریختی زان خفیه جام
خاک را شاهان همی‌لیسند از آن	هست بر زلف و رخ از جرعه‌ش نشان
که به صد دل روز و شب می‌بوسیش	جرعه حسنست اندر خاک گش
مر ترا تا صاف او خود چون کند	جرعه خاک آمیز چون مجنون کند
که آن کلوخ از حسن آمد جرعه‌ناک	هر کسی پیش کلوخی جامه‌چاک
جرعه‌ای بر عرش و کرسی و زحل	جرعه‌ای بر ماه و خورشید و حمل
که ز اسیبش بود چندین بها	جرعه گوییش ای عجب یا کیمیا
لا یمس ذاک الا المطهرون	جد طلب آسیب او ای ذوفنون
جرعه‌ای بر خمر و بر نقل و ثمر	جرعه‌ای بر زر و بر لعل و درر
تا چگونه باشد آن راواق صاف	جرعه‌ای بر روی خوبان لطاف
چون شوی چون بینی آن را بی ز طین	چون همی مالی زبان را اندرین
زین کلوخ تن به مردن شد جدا	چونک وقت مرگ آن جرعهٔ صفا
این چنین زشتی بدان چون گشته بود	آنچ می‌ماند کنی دفنش تو زود
من نتانم گفت لطف آن وصال	جان چو بی این جیفه بنماید جمال
شرح نتوان کرد زان کار و کیا	مه چو بی‌این ابر بنماید ضیا
کین سلاطین کاسه‌لیسان ویند	حبذا آن مطبخ پر نوش و قند
که بود هر خرمن آن را دانه‌چین	حبذا آن خرمن صحرای دین
که بود زو هفت دریا شب‌نمی	حبذا دریای عمر بی‌غمی
بر سر این شوره خاک زیردست	جرعه‌ای چون ریخت ساقی الست
جرعهٔ دیگر که بس بی‌کوششیم	جوش کرد آن خاک و ما زان جوششیم
ور نبود این گفتنی نک تن زدم	گر روا بد ناله کردم از عدم
از خلیل آموز که آن بط کشتنیست	این بیان بط حرص منثنیست
ترسم از فوت سخنهای دگر	هست در بط غیر این بس خیر و شر
کو کند جلوه برای نام و ننگ	آمدیم اکنون به طاوس دورنگ
وز نتیجه و فایدهٔ آن بی‌خبر	همت او صید خلق از خیر و شر
دام را چه علم از مقصود کار	بی‌خبر چون دام می‌گیرد شکار
زین گرفت بیهده‌ش دارم شگفت	دام را چه ضر و چه نفع از گرفت
با دو صد دلداری و بگذاشتی	ای برادر دوستان افراشتی
صید مردم کردن از دام وداد	کارت این بودست از وقت ولاد
دست در کن هیچ یابی تار و پود	زان شکار و انبهی و باد و بود
تو به جد در صید خلقانی هنوز	بیشتر رفتست و بیگاهست روز
وین دگر را صید می‌کن چون لام	آن یکی می‌گیر و آن می‌هل ز دام
اینت لعب کودکان بی‌خبر	باز این را می‌هل و می‌جو دگر
دام بر تو جز صداع و قید نی	شب شود در دام تو یک صید نی
که شدی محبوس و محرومی ز کام	پس تو خود را صید می‌کردی به دام
هم‌چو ما احمق که صید خود کند	در زمانه صاحب دامی بود
رنج بی‌حد لقمه خوردن زو حرام	چون شکار خوک آمد صید عام
لیک او کی گنجد اندر دام کس	آنک ارزد صید را عشقست و بس
دام بگذاری به دام او روی	تو مگر آیی و صید او شوی
صید بودن خوش‌تر از صیادیست	عشق می‌گوید به گوشم پست پست
آفتابی را رها کن ذره شو	گول من کن خویش را و غره شو
دعوی شمعی مکن پروانه باش	بر درم ساکن شو و بی‌خانه باش
سلطنت بینی نهان در بندگی	تا ببینی چاشنی زندگی
تخته‌بندان را لقب گشته شهان	نعل بینی بازگونه در جهان
بر وی انبوهی که اینک تاجدار	بس طناب اندر گلو و تاج دار
اندرون قهر خدا عز و جل	هم‌چو گور کافران بیرون حلل
پردهٔ پندار پیش آورده‌اند	چون قبور آن را مجصص کرده‌اند
هم‌چو نخل موم بی‌برگ و ثمر	طبع مسکینت مجصص از هنر
چون بدیدی حضرت حق را بگو	گفت درویشی به درویشی که تو
بازگویم مختصر آن را مثال	گفت بی‌چون دیدم اما بهر قال
سوی دست راست جوی کوثری	دیدمش سوی چپ او آذری
سوی دست راستش جوی خوشی	سوی چپش بس جهان‌سوز آتشی
بهر آن کوثر گروهی شاد و مست	سوی آن آتش گروهی برده دست
پیش پای هر شقی و نیکبخت	لیک لعب بازگونه بود سخت
از میان آب بر می‌کرد سر	هر که در آتش همی رفت و شرر
او در آتش یافت می‌شد در زمان	هر که سوی آب می‌رفت از میان
سر ز آتش بر زد از سوی شمال	هر که سوی راست شد و آب زلال
سر برون می‌کرد از سوی یمین	وانک شد سوی شمال آتشین
لاجرم کم کس در آن آتش شدی	کم کسی بر سر این مضمر زدی
کو رها کرد آب و در آتش گریخت	جز کسی که بر سرش اقبال ریخت
لاجرم زین لعب مغبون بود خلق	کرده ذوق نقد را معبود خلق
محترز ز آتش گریزان سوی آب	جوق‌جوق وصف صف از حرص و شتاب
اعتبارالاعتبار ای بی‌خبر	لاجرم ز آتش برآوردند سر
من نیم آتش منم چشمهٔ قبول	بانگ می‌زد آتش ای گیجان گول
در من آی و هیچ مگریز از شرر	چشم‌بندی کرده‌اند ای بی‌نظر
جز که سحر و خدعهٔ نمرود نیست	ای خلیل اینجا شرار و دود نیست
آتش آب تست و تو پروانه‌ای	چون خلیل حق اگر فرزانه‌ای
کای دریغا صد هزارم پر بدی	جان پروانه همی‌دارد ندا
کوری چشم و دل نامحرمان	تا همی سوزید ز آتش بی‌امان
من برو رحم آرم از بینش‌وری	بر من آرد رحم جاهل از خری
کار پروانه به عکس کار ماست	خاصه این آتش که جان آبهاست
دل ببیند نار و در نوری شود	او ببینند نور و در ناری رود
تا ببینی کیست از آل خلیل	این چنین لعب آمد از رب جلیل
واندر آتش چشمه‌ای بگشاده‌اند	آتشی را شکل آبی داده‌اند
صحن پر کرمی کند در انجمن	ساحری صحن برنجی را به فن
از دم سحر و خود آن کزدم نبود	خانه را او پر ز کزدمها نمود
چون بود دستان جادوآفرین	چونک جادو می‌نماید صد چنین
اندر افتادند چون زن زیر پهن	لاجرم از سحر یزدان قرن قرن
اندر افتادند چون صعوه به دام	ساحرانشان بنده بودند و غلام
سرنگونی مکرهای کالجبال	هین بخوان قرآن ببین سحر حلال
سوی آتش می‌روم من چون خلیل	من نیم فرعون کایم سوی نیل
وآن دگر از مکر آب آتشین	نیست آتش هست آن ماء معین
ذره‌ای عقلت به از صوم و نماز	پس نکو گفت آن رسول خوش‌جواز
این دو در تکمیل آن شد مفترض	زانک عقلت جوهرست این دو عرض
که صفا آید ز طاعت سینه را	تا جلا باشد مر آن آیینه را
صیقل او را دیر باز آرد به دست	لیک گر آیینه از بن فاسدست
اندکی صیقل گری آن را بس است	وان گزین آیینه که خوش مغرس است
در مراتب از زمین تا آسمان	این تفاوت عقلها را نیک دان
هست عقلی کمتر از زهره و شهاب	هست عقلی هم‌چو قرص آفتاب
هست عقلی چون ستارهٔ آتشی	هست عقلی چون چراغی سرخوشی
نور یزدان‌بین خردها بر دهد	زانک ابر از پیش آن چون وا جهد
کام دنیا مرد را بی‌کام کرد	عقل جزوی عقل را بدنام کرد
وین ز صیادی غم صیدی کشید	آن ز صیدی حسن صیادی بدید
وآن ز مخدومی ز راه عز بتافت	آن ز خدمت ناز مخدومی بیافت
وز اسیری سبط صد سهراب شد	آن ز فرعونی اسیر آب شد
حیله کم کن کار اقبالست و بخت	لعب معکوسست و فرزین‌بند سخت
که غنی ره کم دهد مکار را	بر حیال و حیله کم تن تار را
تا نبوت یابی اندر امتی	مکر کن در راه نیکو خدمتی
مکر کن تا فرد گردی از جسد	مکر کن تا وا رهی از مکر خود
در کمی رفتی خداونده شوی	مکر کن تا کمترین بنده شوی
هیچ بر قصد خداوندی مکن	روبهی و خدمت ای گرگ کهن
کیسه‌ای زان بر مدوز و پاک باز	لیک چون پروانه در آتش بتاز
رحم سوی زاری آید ای فقیر	زور را بگذار و زاری را بگیر
زاری سرد دروغ آن غویست	زاری مضطر تشنه معنویست
که درونشان پر ز رشک و علتست	گریهٔ اخوان یوسف حیلتست
اشک می‌بارید و می‌گفت ای کرب	آن سگی می‌مرد و گریان آن عرب
نوحه و زاری تو از بهر کیست	سایلی بگذشت و گفت این گریه چیست
نک همی‌میرد میان راه او	گفت در ملکم سگی بد نیک‌خو
تیزچشم و صیدگیر و دزدران	روز صیادم بد و شب پاسبان
گفت جوع الکلب زارش کرده است	گفت رنجش چیست زخمی خورده است
صابران را فضل حق بخشد عوض	گفت صبری کن برین رنج و حرض
چیست اندر دستت این انبان پر	بعد از آن گفتش کای سالار حر
می‌کشانم بهر تقویت بدن	گفت نان و زاد و لوت دوش من
گفت تا این حد ندارم مهر و داد	گفت چون ندهی بدان سگ نان و زاد
لیک هست آب دو دیده رایگان	دست ناید بی‌درم در راه نان
که لب نان پیش تو بهتر ز اشک	گفت خاکت بر سر ای پر باد مشک
می‌نیرزد خاک خون بیهده	اشک خونست و به غم آبی شده
پارهٔ این کل نباشد جز خسیس	کل خود را خوار کرد او چون بلیس
جز بدان سلطان با افضال و جود	من غلام آنک نفروشد وجود
چون بنالد چرخ یا رب خوان شود	چون بگرید آسمان گریان شود
کو به غیر کیمیا نارد شکست	من غلام آن مس همت‌پرست
سوی اشکسته پرد فضل خدا	دست اشکسته برآور در دعا
ای برادر رو بر آذر بی‌درنگ	گر رهایی بایدت زین چاه تنگ
ای ز مکرش مکر مکاران خجل	مکر حق را بین و مکر خود بهل
برگشایی یک کمینی بوالعجب	چونک مکرت شد فنای مکر رب
تا ابد اندر عروج و ارتقا	که کمینهٔ آن کمین باشد بقا
تا که سؤ العین نگشاید کمین	پر طاوست مبین و پای بین
یزلقونک از نبی بر خوان بدان	که بلغزد کوه از چشم بدان
در میان راه بی‌گل بی‌مطر	احمد چون کوه لغزید از نظر
من نپندارم که این حالت تهیست	در عجب درماند کین لغزش ز چیست
کان ز چشم بد رسیدت وز نبرد	تا بیامد آیت و آگاه کرد
صید چشم و سخرهٔ افنا شدی	گر بدی غیر تو در دم لا شدی
وین که لغزیدی بد از بهر نشان	لیک آمد عصمتی دامن‌کشان
برگ خود عرضه مکن ای کم ز کاه	عبرتی گیر اندر آن که کن نگاه
می‌زنند از چشم بد بر کرکسان	یا رسول‌الله در آن نادی کسان
وا شکافد تا کند آن شیر انین	از نظرشان کلهٔ شیر عرین
وانگهان بفرستد اندر پی غلام	بر شتر چشم افکند هم‌چون حمام
بیند اشتر را سقط او راه بر	که برو از پیه این اشتر بخر
کو بتگ با اسب می‌کردی مری	سر بریده از مرض آن اشتری
سیر و گردش را بگرداند فلک	کز حسد وز چشم بد بی‌هیچ شک
لیک در گردش بود آب اصل کار	آب پنهانست و دولاب آشکار
چشم بد را لا کند زیر لگد	چشم نیکو شد دوای چشم بد
چشم بد محصول قهر و لعنتست	سبق رحمت‌راست و او از رحمتست
چیره زین شد هر نبی بر ضد خود	رحمتش بر نقمتش غالب شود
از نتیجهٔ قهر بود آن زشت‌رو	کو نتیجهٔ رحمتست و ضد او
حرص شهوت مار و منصب اژدهاست	حرص بط یکتاست این پنجاه تاست
در ریاست بیست چندانست درج	حرص بط از شهوت حلقست و فرج
طامع شرکت کجا باشد معاف	از الوهیت زند در جاه لاف
وآن ابلیس از تکبر بود و جاه	زلت آدم ز اشکم بود و باه
وآن لعین از توبه استکبار کرد	لاجرم او زود استغفار کرد
لیک منصب نیست آن اشکستگیست	حرص حلق و فرج هم خود بدرگیست
باز گویم دفتری باید دگر	بیخ و شاخ این ریاست را اگر
نی ستوری را که در مرعی بماند	اسپ سرکش را عرب شیطانش خواند
مستحق لعنت آمد این صفت	شیطنت گردن کشی بد در لغت
دو ریاست‌جو نگنجد در جهان	صد خورنده گنجد اندر گرد خوان
تا ملک بکشد پدر را ز اشتراک	آن نخواهد کین بود بر پشت خاک
قطع خویشی کرد ملکت‌جو ز بیم	آن شنیدستی که الملک عقیم
هم‌چو آتش با کسش پیوند نیست	که عقیمست و ورا فرزند نیست
چون نیابد هیچ خود را می‌خورد	هر چه یابد او بسوزد بر درد
رحم کم جو از دل سندان او	هیچ شو وا ره تو از دندان او
هر صباح از فقر مطلق گیر درس	چونک گشتی هیچ از سندان مترس
هر که در پوشد برو گردد وبال	هست الوهیت ردای ذوالجلال
وای او کز حد خود دارد گذر	تاج از آن اوست آن ما کمر
که اشتراکت باید و قدوسیت	فتنهٔ تست این پر طاووسیت
یک حکیمی رفته بود آنجا بگشت	پر خود می‌کند طاوسی به دشت
بی‌دریغ از بیخ چون برمی‌کنی	گفت طاوسا چنین پر سنی
بر کنی اندازیش اندر وحل	خود دلت چون می‌دهد تا این حلل
حافظان در طی مصحف می‌نهند	هر پرت را از عزیزی و پسند
از پر تو بادبیزن می‌کنند	بهر تحریک هوای سودمند
تو نمی‌دانی که نقاشش کیست	این چه ناشکری و چه بی‌باکیست
قاصدا قلع طرازی می‌کنی	یا همی‌دانی و نازی می‌کنی
افکند مر بنده را از چشم شاه	ای بسا نازا که گردد آن گناه
لیک کم خایش که دارد صد خطر	ناز کردن خوشتر آید از شکر
ترک نازش گیر و با آن ره بساز	ایمن آبادست آن راه نیاز
آخر الامر آن بر آن کس شد وبال	ای بسا نازآوری زد پر و بال
بیم و ترس مضمرش بگدازدت	خوشی ناز ار دمی بفرازدت
صدر را چون بدر انور می‌کند	وین نیاز ار چه که لاغر می‌کند
هر که مرده گشت او دارد رشد	چون ز مرده زنده بیرون می‌کشد
نفس زنده سوی مرگی می‌تند	چون ز زنده مرده بیرون می‌کند
زنده‌ای زین مرده بیرون آورد	مرده شو تا مخرج الحی الصمد
لیل گردی بینی ایلاج نهار	دی شوی بینی تو اخراج بهار
روی مخراش از عزا ای خوب‌رو	بر مکن آن پر که نپذیرد رفو
آنچنان رخ را خراشیدن خطاست	آنچنان رویی که چون شمس ضحاست
که رخ مه در فراق او گریست	زخم ناخن بر چنان رخ کافریست
ترک کن خوی لجاج اندیش را	یا نمی‌بینی تو روی خویش را
زخم ناخنهای فکرت می‌کشد	روی نفس مطمئنه در جسد
می‌خراشد در تعمق روی جان	فکرت بد ناخن پر زهر دان
در حدث کردست زرین بیل را	تا گشاید عقدهٔ اشکال را
عقدهٔ سختست بر کیسهٔ تهی	عقده را بگشاده گیر ای منتهی
عقدهٔ چندی دگر بگشاده گیر	دز گشاد عقده‌ها گشتی تو پیر
که بدانی که خسی یا نیک‌بخت	عقده‌ای که آن بر گلوی ماست سخت
خرج این کن دم اگر آدم‌دمی	حل این اشکال کن گر آدمی
حد خود را دان که نبود زین گزیر	حد اعیان و عرض دانسته گیر
تا به بی‌حد در رسی ای خاک‌بیز	چون بدانی حد خود زین حدگریز
بی‌بصیرت عمر در مسموع رفت	عمر در محمول و در موضوع رفت
باطل آمد در نتیجهٔ خود نگر	هر دلیلی بی‌نتیجه و بی‌اثر
بر قیاس اقترانی قانعی	جز به مصنوعی ندیدی صانعی
از دلایل باز برعکسش صفی	می‌فزاید در وسایط فلسفی
از پی مدلول سر برده به جیب	این گریزد از دلیل و از حجاب
بی‌دخان ما را در آن آتش خوشست	گر دخان او را دلیل آتشست
از دخان نزدیک‌تر آمد به ما	خاصه این آتش که از قرب ولا
بهر تخییلات جان سوی دخان	پس سیه‌کاری بود رفتن ز جان
زانک شرط این جهاد آمد عدو	بر مکن پر را و دل بر کن ازو
شهوتت نبود نباشد امتثال	چون عدو نبود جهاد آمد محال
خصم چون نبود چه حاجت حیل تو	صبر نبود چون نباشد میل تو
زانک عفت هست شهوت را گرو	هین مکن خود را خصی رهبان مشو
غازیی بر مردگان نتوان نمود	بی‌هوا نهی از هوا ممکن نبود
زانک نبود خرج بی‌دخل کهن	انفقوا گفتست پس کسپی بکن
تو بخوان که اکسبوا ثم انفقوا	گر چه آورد انفقوا را مطلق او
رغبتی باید کزان تابی تو رو	هم‌چنان چون شاه فرمود اصبروا
بعد از آن لاتسرفوا آن عفتست	پس کلوا از بهر دام شهوتست
نیست ممکن بود محمول علیه	چونک محمول به نبود لدیه
شرط نبود پس فرو ناید جزا	چونک رنج صبر نبود مر ترا
آن جزای دل‌نواز جان‌فزا	حبذا آن شرط و شادا آن جزا
دست‌مزد و اجرت خدمت هم اوست	عاشقان را شادمانی و غم اوست
عشق نبود هرزه سودایی بود	غیر معشوق ار تماشایی بود
هرچه جز معشوق باقی جمله سوخت	عشق آن شعله‌ست کو چون بر فروخت
در نگر زان پس که بعد لا چه ماند	تیغ لا در قتل غیر حق براند
شاد باش ای عشق شرکت‌سوز زفت	ماند الا الله باقی جمله رفت
شرک جز از دیدهٔ احول مبین	خود همو بود آخرین و اولین
نیست تن را جنبشی از غیر جان	ای عجب حسنی بود جز عکس آن
خوش نگردد گر بگیری در عسل	آن تنی را که بود در جان خلل
از کف این جان جان جامی ربود	این کسی داند که روزی زنده بود
پیش او جانست این تف دخان	وانک چشم او ندیدست آن رخان
پیش او عادل بود حجاج نیز	چون ندید او عمر عبدالعزیز
در حبال سحر پندارد حیات	چون ندید او مار موسی را ثبات
اندر آب شور دارد پر و بال	مرغ کو ناخورده است آب زلال
چون ببیند زخم بشناسد نواخت	جز به ضد ضد را همی نتوان شناخت
تا بدانی قدر اقلیم الست	لاجرم دنیا مقدم آمدست
در شکرخانهٔ ابد شاکر شوی	چون ازینجا وا رهی آنجا روی
زین جهان پاک می‌بگریختم	گویی آنجا خاک را می‌بیختم
تا عذابم کم بدی اندر وجل	ای دریغا پیش ازین بودیم اجل
که هر آنک مرد و کرد از تن نزول	زین بفرمودست آن آگه رسول
لیک باشد حسرت تقصیر و فوت	نبود او را حسرت نقلان و موت
که بدی زین پیش نقل مقصدش	هر که میرد خود تمنی باشدش
ور تقی تا خانه زوتر آمدی	گر بود بد تا بدی کمتر بدی
دم به دم من پرده می‌افزوده‌ام	گوید آن بد بی‌خبر می‌بوده‌ام
این حجاب و پرده‌ام کمتر بدی	گر ازین زودتر مرا معبر بدی
وز تکبر کم دران چهرهٔ خشوع	از حریصی کم دران روی قنوع
وز بلیسی چهرهٔ خوب سجود	هم‌چنین از بخل کم در روی جود
بر مکن آن پر ره‌پیمای را	بر مکن آن پر خلد آرای را
بعد از آن در نوحه آمد می‌گریست	چون شنید این پند در وی بنگریست
هر که آنجا بود بر گریه‌ش فکند	نوحه و گریهٔ دراز دردمند
بی‌جوابی شد پشیمان می‌گریست	وآنک می‌پرسید پر کندن ز چیست
او ز غم پر بود شورانیدمش	کز فضولی من چرا پرسیدمش
اندر آن هر قطره مدرج صد جواب	می‌چکید از چشم تر بر خاک آب
تا که چرخ و عرش را گریان کند	گریهٔ با صدق بر جانها زند
در حجاب از نور عرشی می‌زیند	عقل و دلها بی‌گمان عرشی‌اند
بسته‌اند اینجا به چاه سهمناک	هم‌چو هاروت و چو ماروت آن دو پاک
اندرین چه گشته‌اند از جرم‌بند	عالم سفلی و شهوانی درند
زین دو آموزند نیکان و شرار	سحر و ضد سحر را بی‌اختیار
سحر را از ما میاموز و مچین	لیک اول پند بدهندش که هین
از برای ابتلا و امتحان	ما بیاموزیم این سحر ای فلان
اختیاری نبودت بی‌اقتدار	که امتحان را شرط باشد اختیار
اندریشان خیر و شر بنهفته‌اند	میلها هم‌چون سگان خفته‌اند
هم‌چو هیزم‌پاره‌ها و تن‌زده	چونک قدرت نیست خفتند این رده
نفخ صور حرص کوبد بر سگان	تا که مرداری در آید در میان
صد سگ خفته بدان بیدار شد	چون در آن کوچه خری مردار شد
تاختن آورد سر بر زد ز جیب	حرصهای رفته اندر کتم غیب
وز برای حیله دم جنبان شده	موبه موی هر سگی دندان شده
چون ضعیف آتش که یابد او حطب	نیم زیرش حیله بالا آن غضب
می‌رود دود لهب تا آسمان	شعله شعله می‌رسد از لامکان
چون شکاری نیستشان بنهفته‌اند	صد چنین سگ اندرین تن خفته‌اند
در حجاب از عشق صیدی سوخته	یا چو بازانند و دیده دوخته
آنگهان سازد طواف کوهسار	تا کله بردارد و بیند شکار
خاطر او سوی صحت می‌رود	شهوت رنجور ساکن می‌بود
در مصاف آید مزه و خوف بزه	چون ببیند نان و سیب و خربزه
آن تهیج طبع سستش را نکوست	گر بود صبار دیدن سود اوست
تیر دور اولی ز مرد بی‌زره	ور نباشد صبر پس نادیده به
که تو رنگ و بوی را هستی گرو	چون ز گریه فارغ آمد گفت رو
سوی من آید پی این بالها	آن نمی‌بینی که هر سو صد بلا
بهر این پرها نهد هر سوم دام	ای بسا صیاد بی‌رحمت مدام
تیر سوی من کشد اندر هوا	چند تیرانداز بهر بالها
زین قضا و زین بلا و زین فتن	چون ندارم زور و ضبط خویشتن
تا بوم آمن درین کهسار و تیه	آن به آید که شوم زشت و کریه
عجب آرد معجبان را صد بلا	این سلاح عجب من شد ای فتی
کز پی دانه نبیند دام را	پس هنر آمد هلاکت خام را
مالک خود باشد اندر اتقوا	اختیار آن را نکو باشد که او
دور کن آلت بینداز اختیار	چون نباشد حفظ و تقوی زینهار
بر کنم پر را که در قصد سرست	جلوه‌گاه و اختیارم آن پرست
تا پرش در نفکند در شر و شور	نیست انگارد پر خود را صبور
گر رسد تیری به پیش آرد مجن	پس زیانش نیست پر گو بر مکن
چونک از جلوه‌گری صبریم نیست	لیک بر من پر زیبا دشمنیست
بر فزودی ز اختیارم کر و فر	گر بدی صبر و حفاظم راه‌بر
نیست لایق تیغ اندر دست من	هم‌چو طفلم یا چو مست اندر فتن
تیغ اندر دست من بودی ظفر	گر مرا عقلی بدی و منزجر
تا زند تیغی که نبود جز صواب	عقل باید نورده چون آفتاب
پس چرا در چاه نندازم سلاح	چون ندارم عقل تابان و صلاح
کین سلاح خصم من خواهد شدن	در چه اندازم کنون تیغ و مجن
تیغم او بستاند و بر من زند	چون ندارم زور و یاری و سند
که نپوشد رو خراشم روی را	رغم این نفس وقیحه‌خوی را
چون نماند رو کم افتم در وبال	تا شود کم این جمال و این کمال
که به زخم این روی را پوشیدنیست	چون بدین نیت خراشم بزه نیست
روی خوبم جز صفا نفراشتی	گر دلم خوی ستیری داشتی
خصم دیدم زود بشکستم سلاح	چون ندیدم زور و فرهنگ و صلاح
تا نگردد خنجرم بر من وبال	تا نگردد تیغ من او را کمال
کی فرار از خویشتن آسان بود	می‌گریزم تا رگم جنبان بود
چون ازو ببرید گیرد او قرار	آنک از غیری بود او را فرار
تا ابد کار من آمد خیزخیز	من که خصمم هم منم اندر گریز
آنک خصم اوست سایهٔ خویشتن	نه به هندست آمن و نه در ختن
او محمدوار بی‌سایه شود	چون فناش از فقر پیرایه شود
چون زبانهٔ شمع او بی‌سایه شد	فقر فخری را فنا پیرایه شد
سایه را نبود بگرد او گذر	شمع جمله شد زبانه پا و سر
در شعاع از بهر او کی شمع ریخت	موم از خویش و ز سایه در گریخت
گفت من هم در فنا بگریختم	گفت او بهر فنایت ریختم
نه شعاع شمع فانی عرض	این شعاع باقی آمد مفترض
نه اثر بینی ز شمع و نه ضیا	شمع چون در نار شد کلی فنا
آتش صورت به مومی پایدار	هست اندر دفع ظلمت آشکار
تا شود کم گردد افزون نور جان	برخلاف موم شمع جسم کان
شمع جان را شعلهٔ ربانیست	این شعاع باقی و آن فانیست
سایهٔ فانی شدن زو دور بود	این زبانهٔ آتشی چون نور بود
ماه را سایه نباشد همنشین	ابر را سایه بیفتد در زمین
باشی اندر بی‌خودی چون قرص ماه	بی‌خودی بی‌ابریست ای نیک‌خواه
رفت نور از مه خیالی مانده	باز چون ابری بیاید رانده
کم ز ماه نو شد آن بدر شریف	از حجاب ابر نورش شد ضعیف
ابر تن ما را خیال‌اندیش کرد	مه خیالی می‌نماید ز ابر و گرد
که بگفت او ابرها ما را عدوست	لطف مه بنگر که این هم لطف اوست
بر فراز چرخ دارد مه مدار	مه فراغت دارد از ابر و غبار
که کند مه را ز چشم ما نهان	ابر ما را شد عدو و خصم جان
بدر را کم از هلالی می‌کند	حور را این پرده زالی می‌کند
دشمن ما را عدوی خویش خواند	ماه ما را در کنار عز نشاند
هر که مه خواند ابر را بس گمرهست	تاب ابر و آب او خود زین مهست
روی تاریکش ز مه مبدل شدست	نور مه بر ابر چون منزل شدست
اندر ابر آن نور مه عاریتیست	گرچه همرنگ مهست و دولتیست
چشم در اصل ضیا مشغول شد	در قیامت شمس و مه معزول شد
وین رباط فانی از دارالقرار	تا بداند ملک را از مستعار
مادرا ما را تو گیر اندر کنار	دایه عاریه بود روزی سه چار
ز انعکاس لطف حق شد او لطیف	پر من ابرست و پرده‌ست و کثیف
تا ببینم حسن مه را هم ز ماه	بر کنم پر را و حسنش را ز راه
موسی‌ام من دایهٔ من مادرست	من نخواهم دایه مادر خوشترست
که هلاک قوم شد این رابطه	من نخواهم لطف مه از واسطه
تا نگردد او حجاب روی ماه	یا مگر ابری شود فانی راه
هم‌چو جسم انبیا و اولیا	صورتش بنماید او در وصف لا
پرده‌در باشد به معنی سودمند	آنچنان ابری نباشد پرده‌بند
قطره می‌بارید و بالا ابر نی	آن‌چنان که اندر صباح روشنی
گشته ابر از محو هم‌رنگ سما	معجزهٔ پیغامبری بود آن سقا
این چنین گردد تن عاشق به صبر	بود ابر و رفته از وی خوی ابر
گشته مبدل رفته از وی رنگ و بو	تن بود اما تنی گم گشته زو
خانهٔ سمع و بصر استون تن	پر پی غیرست و سر از بهر من
کفر مطلق دان و نومیدی ز خیر	جان فدا کردن برای صید غیر
بلک زهری شو شو آمن از زیان	هین مشو چون قند پیش طوطیان
خویش چون مردار کن پی کلاب	یا برای شادباشی در خطاب
تا که آن کشتی ز غاصب باز رست	پس خضر کشتی برای این شکست
تا ز طماعان گریزم در غنی	فقر فخری بهر آن آمد سنی
تا ز حرص اهل عمران وا رهند	گنجها را در خرابی زان نهند
تا نگردی جمله خرج آن و این	پر نتانی کند رو خلوت گزین
آکل و ماکولی ای جان هوش‌دار	زآنک تو هم لقمه‌ای هم لقمه‌خوار
گربه فرصت یافت او را در ربود	مرغکی اندر شکار کرم بود
در شکار خود ز صیادی دگر	آکل و ماکول بود و بی‌خبر
شحنه با خصمانش در دنباله‌ایست	دزد گرچه در شکار کاله‌ایست
غافل از شحنه‌ست و از آه سحر	عقل او مشغول رخت و قفل و در
غافلست از طالب و جویای خود	او چنان غرقست در سودای خود
معدهٔ حیوانش در پی می‌چرد	گر حشیش آب و هوایی می‌خورد
هم‌چنین هر هستیی غیر اله	آکل و ماکول آمد آن گیاه
نیست حق ماکول و آکل لحم و پوست	و هو یطعمکم و لا یطعم چو اوست
ز آکلی که اندر کمین ساکن بود	آکل و ماکول کی ایمن بود
رو بدان درگاه کو لا یطعم است	امن ماکولان جذوب ماتمست
فکر آن فکر دگر را می‌چرد	هر خیالی را خیالی می‌خورد
یا بخسپی که از آن بیرون جهی	تو نتانی کز خیالی وا رهی
چون شوی بیدار باز آید ذباب	فکر زنبورست و آن خواب تو آب
می‌کشد این سو و آن سو می‌برد	چند زنبور خیالی در پرد
وآن دگرها را شناسد ذوالجلال	کمترین آکلانست این خیال
سوی او که گفت ما ایمت حفیظ	هین گریز از جوق اکال غلیظ
گر نتانی سوی آن حافظ شتافت	یا به سوی آن که او آن حفظ یافت
حق شدست آن دست او را دستگیر	دست را مسپار جز در دست پیر
از جوار نفس که اندر پرده است	پیر عقلت کودکی خو کرده است
تا که باز آید خرد زان خوی بد	عقل کامل را قرین کن با خرد
پس ز دست آکلان بیرون جهی	چونک دست خود به دست او نهی
که یدالله فوق ایدیهم بود	دست تو از اهل آن بیعت شود
پیر حکمت که علیمست و خطیر	چون بدادی دست خود در دست پیر
تا ازو نور نبی آید پدید	کو نبی وقت خویشست ای مرید
وآن صحابهٔ بیعتی را هم‌قرین	در حدیبیه شدی حاضر بدین
هم‌چو زر ده‌دهی خالص شدی	پس ز ده یار مبشر آمدی
با کسی جفتست کو را دوست کرد	تا معیت راست آید زانک مرد
وین حدیث احمد خوش‌خو بود	این جهان و آن جهان با او بود
لا یفک القلب من مطلوبه	گفت المرء مع محبوبه
رو زبون‌گیرا زبون‌گیران ببین	هر کجا دامست و دانه کم نشین
دست هم بالای دستست ای جوان	ای زبون‌گیر زبونان این بدان
هم تو صید و صیدگیر اندر طلب	تو زبونی و زبون‌گیر ای عجب
که نبینی خصم را وآن خصم فاش	بین ایدی خلفهم سدا مباش
دلبریی می‌کند او بی‌دلست	حرص صیادی ز صیدی مغفلست
بین ایدی خلف عصفوری بدید	تو کم از مرغی مباش اندر نشید
چند گرداند سر و رو آن نفس	چون به نزد دانه آید پیش و پس
تا کشم از بیم او زین لقمه دست	کای عجب پیش و پسم صیاد هست
پیش بنگر مرگ یار و جار را	تو ببین پس قصهٔ فجار را
او قرین تست در هر حالتی	که هلاکت دادشان بی‌آلتی
پس بدان بی‌دست حق داورکنیست	حق شکنجه کرد و گرز و دست نیست
در شکنجه او مقر می‌شد که هو	آنک می‌گفتی اگر حق هست کو
اشک می‌راند و همی گفت ای قریب	آنک می‌گفت این بعیدست و عجیب
دام تو خود بر پرت چفسیده است	چون فرار از دام واجب دیده است
از پی کامی نباشم طلخ‌کام	بر کنم من میخ این منحوس دام
فهم کن وز جست و جو رو بر متاب	درخور عقل تو گفتم این جواب
یاد کن فی جیدها حبل مسد	بسکل این حبلی که حرص است و حسد
ای خلیل حق چرا کشتی تو زاغ	این سخن را نیست پایان و فراغ
اندکی ز اسرار آن باید نمود	بهر فرمان حکمت فرمان چه بود
دایما باشد به دنیا عمرخواه	کاغ کاغ و نعرهٔ زاغ سیاه
تا قیامت عمر تن درخواست کرد	هم‌چو ابلیس از خدای پاک فرد
کاشکی گفتی که تبنا ربنا	گفت انظرنی الی یوم الجزا
مرگ حاضر غایب از حق بودنست	عمر بی توبه همه جان کندنست
بی‌خدا آب حیات آتش بود	عمر و مرگ این هر دو با حق خوش بود
در چنان حضرت همی‌شد عمرجو	آن هم از تاثیر لعنت بود کو
ظن افزونیست و کلی کاستن	از خدا غیر خدا را خواستن
در حضور شیر روبه‌شانگی	خاصه عمری غرق در بیگانگی
مهلم افزون کن که تا کمتر شوم	عمر بیشم ده که تا پس‌تر روم
بد کسی باشد که لعنت‌جو بود	تا که لعنت را نشانه او بود
عمر زاغ از بهر سرگین خوردنست	عمر خوش در قرب جان پروردنست
دایم اینم ده که بس بدگوهرم	عمر بیشم ده که تا گه می‌خورم
گویدی کز خوی زاغم وا رهان	گرنه گه خوارست آن گنده‌دهان
خاک دیگر را بکرده بوالبشر	ای مبدل کرده خاکی را به زر
کار من سهوست و نسیان و خطا	کار تو تبدیل اعیان و عطا
من همه خلمم مرا کن صبر و حلم	سهو و نسیان را مبدل کن به علم
وی که نان مرده را تو جان کنی	ای که خاک شوره را تو نان کنی
وی که بی‌ره را تو پیغمبر کنی	ای که جان خیره را رهبر کنی
می‌فزایی در زمین از اختران	می‌کنی جزو زمین را آسمان
زوترش از دیگران آید ممات	هر که سازد زین جهان آب حیات
دید که اینجا هر دمی میناگریست	دیدهٔ دل کو به گردون بنگریست
ایتلاف خرقهٔ تن بی‌مخیط	قلب اعیانست و اکسیری محیط
آتشی یا بادی یا خاکی بدی	تو از آن روزی که در هست آمدی
کی رسیدی مر ترا این ارتقا	گر بر آن حالت ترا بودی بقا
هستی بهتر به جای آن نشاند	از مبدل هستی اول نماند
بعد یکدیگر دوم به ز ابتدا	هم‌چنین تا صد هزاران هستها
کز وسایط دور گردی ز اصل آن	از مبدل بین وسایط را بمان
واسطه کم ذوق وصل افزونترست	واسطه هر جا فزون شد وصل جست
حیرت تو ره دهد در حضرتت	از سبب‌دانی شود کم حیرتت
از فنااش رو چرا برتافتی	این بقاها از فناها یافتی
بر بقا چفسیده‌ای ای نافقا	زان فناها چه زیان بودت که تا
پس فنا جو و مبدل را پرست	چون دوم از اولینت بهترست
تاکنون هر لحظه از بدو وجود	صد هزاران حشر دیدی ای عنود
وز نما سوی حیات و ابتلا	از جماد بی‌خبر سوی نما
باز سوی خارج این پنج و شش	باز سوی عقل و تمییزات خوش
پس نشان پا درون بحر لاست	تا لب بحر این نشان پایهاست
هست دهها و وطنها و رباط	زانک منزلهای خشکی ز احتیاط
وقت موج و حبس بی‌عرصه و سقوف	باز منزلهای دریا در وقوف
نه نشانست آن منازل را نه نام	نیست پیدا آن مراحل را سنام
آن طرف که از نما تا روح عین	هست صد چندان میان منزلین
بر بقای جسم چون چفسیده‌ای	در فناها این بقاها دیده‌ای
پیش تبدیل خدا جانباز باش	هین بده ای زاغ این جان باز باش
که هر امسالت فزونست از سه پار	تازه می‌گیر و کهن را می‌سپار
کهنه بر کهنه نه و انبار کن	گر نباشی نخل‌وار ایثار کن
تحفه می‌بر بهر هر نادیده را	کهنه و گندیده و پوسیده را
صید حقست او گرفتار تو نیست	آنک نو دید او خریدار تو نیست
بر تو جمع آیند ای سیلاب شور	هر کجا باشند جوق مرغ کور
زانک آب شور افزاید عمی	تا فزاید کوری از شورابها
شارب شورابهٔ آب و گل‌اند	اهل دنیا زان سبب اعمی‌دل‌اند
چون نداری آب حیوان در نهان	شور می‌ده کور می‌خر در جهان
هم‌چو زنگی در سیه‌رویی تو شاد	با چنین حالت بقا خواهی و یاد
کو ز زاد و اصل زنگی بوده است	در سیاهی زنگی زان آسوده است
گر سیه‌گردد تدارک‌جو بود	آنک روزی شاهد و خوش‌رو بود
باشد اندر غصه و درد و حنین	مرغ پرنده چو ماند در زمین
دانه‌چین و شاد و شاطر می‌دود	مرغ خانه بر زمین خوش می‌رود
وآن دگر پرنده و پرواز بود	زآنک او از اصل بی‌پرواز بود
جان من کان غنیا فافتقر	گفت پیغامبر که رحم آرید بر
او صفیا عالما بین المضر	والذی کان عزیزا فاحتقر
رحم آرید ار ز سنگید و ز کوه	گفت پیغامبر که با این سه گروه
وآن توانگر هم که بی‌دینار شد	آنک او بعد از رئیسی خوار شد
مبتلی گردد میان ابلهان	وآن سوم آن عالمی که اندر جهان
هم‌چو قطع عضو باشد از بدن	زانک از عزت به خواری آمدن
نو بریده جنبد اما نی مدید	عضو گردد مرده کز تن وا برید
هستش امسال آفت رنج و خمار	هر که از جام الست او خورد پار
کی مرورا حرص سلطانی بود	وآنک چون سگ ز اصل کهدانی بود
آه او گوید که گم کردست راه	توبه او جوید که کردست او گناه
اندر آخر کردش آن بی‌زینهار	آهوی را کرد صیادی شکار
حبس آهو کرد چون استمگران	آخری را پر ز گاوان و خران
او به پیش آن خران شب کاه ریخت	آهو از وحشت به هر سو می‌گریخت
کاه را می‌خورد خوشتر از شکر	از مجاعت و اشتها هر گاو و خر
گه ز دود و گرد که می‌تافت رو	گاه آهو می‌رمید از سو به سو
آن عقوبت را چو مرگ انگاشتند	هرکرا با ضد خود بگذاشتند
هجر را عذری نگوید معتبر	تا سلیمان گفت که آن هدهد اگر
یک عذاب سخت بیرون از حساب	بکشمش یا خود دهم او را عذاب
در قفس بودن به غیر جنس خود	هان کدامست آن عذاب این معتمد
مرغ روحت بسته با جنسی دگر	زین بدن اندر عذابی ای بشر
دارد از زاغان و چغدان داغها	روح بازست و طبایع زاغها
هم‌چو بوبکری به شهر سبزوار	او بمانده در میانشان زارزار
در قتال سبزوار پر پناه	شد محمد الپ الغ خوارزمشاه
اسپهش افتاد در قتل عدو	تنگشان آورد لشکرهای او
حلقه‌مان در گوش کن وا بخش جان	سجده آوردند پیشش کالامان
آن ز ما هر موسمی افزایدت	هر خراج و صلتی که بایدت
پیش ما چندی امانت باش گو	جان ما آن توست ای شیرخو
تا نیاریدم ابوبکری به پیش	گفت نرهانید از من جان خویش
هدیه نارید ای رمیده امتان	تا مرا بوبکر نام از شهرتان
نه خراج استانم و نه هم فسون	بدرومتان هم‌چو کشت ای قوم دون
کز چنین شهری ابوبکری مخواه	بس جوال زر کشیدندش به راه
یا کلوخ خشک اندر جویبار	کی بود بوبکر اندر سبزوار
تا نیاریدم ابوبکر ارمغان	رو بتابید از زر و گفت ای مغان
تا به زر و سیم حیران بیستم	هیچ سودی نیست کودک نیستم
گر بپیمایی تو مسجد را به کون	تا نیاری سجده نرهی ای زبون
که اندرین ویرانه بوبکری کجاست	منهیان انگیختند از چپ و راست
یک ابوبکری نزاری یافتند	بعد سه روز و سه شب که اشتافتند
در یکی گوشهٔ خرابه پر حرض	ره گذر بود و بمانده از مرض
چون بدیدندش بگفتندش شتاب	خفته بود او در یکی کنجی خراب
کز تو خواهد شهر ما از قتل رست	خیز که سلطان ترا طالب شدست
خود به راه خود به مقصد رفتمی	گفت اگر پایم بدی یا مقدمی
سوی شهر دوستان می‌راندمی	اندرین دشمن‌کده کی ماندمی
وان ابوبکر مرا برداشتند	تختهٔ مرده‌کشان بفراشتند
می‌کشیدندش که تا بیند نشان	سوی خوارمشاه حمالان کشان
اندرین جا ضایعست و ممتحق	سبزوارست این جهان و مرد حق
دل همی خواهد ازین قوم رذیل	هست خوارمشاه یزدان جلیل
فابتغوا ذا القلب فی‌تدبیر کم	گفت لا ینظر الی تصویرکم
نه به نقش سجده و ایثار زر	من ز صاحب‌دل کنم در تو نظر
جست و جوی اهل دل بگذاشتی	تو دل خود را چو دل پنداشتی
اندرو آید شود یاوه و نهان	دل که گر هفصد چو این هفت آسمان
سبزوار اندر ابوبکری بجو	این چنین دل ریزه‌ها را دل مگو
حق ازو در شش جهت ناظر بود	صاحب دل آینهٔ شش‌رو شود
نکندش بی‌واسطهٔ او حق نظر	هر که اندر شش جهت دارد مقر
ور قبول آرد همو باشد سند	گر کند رد از برای او کند
شمه‌ای گفتم من از صاحب‌وصال	بی‌ازو ندهد کسی را حق نوال
وز کفش آن را به مرحومان دهد	موهبت را بر کف دستش نهد
هست بی‌چون و چگونه و بر کمال	با کفش دریای کل را اتصال
گفتنش تکلیف باشد والسلام	اتصالی که نگنجد در کلام
حق بگوید دل بیار ای منحنی	صد جوال زر بیاری ای غنی
ور ز تو معرض بود اعراضیم	گر ز تو راضیست دل من راضیم
تحفه او را آر ای جان بر درم	ننگرم در تو در آن دل بنگرم
زیر پای مادران باشد جنان	با تو او چونست هستم من چنان
ای خنک آنکس که داند دل ز پوست	مادر و بابا و اصل خلق اوست
گویدت پرست ازین دلها قتو	تو بگویی نک دل آوردم به تو
جان جان جان جان آدم اوست	آن دلی آور که قطب عالم اوست
هست آن سلطان دلها منتظر	از برای آن دل پر نور و بر
آنچنان دل را نیابی ز اعتبار	تو بگردی روزها در سبزوار
بر سر تخته نهی آن سو کشان	پس دل پژمردهٔ پوسیده‌جان
به ازین دل نبود اندر سبزوار	که دل آوردم ترا ای شهریار
که دل مرده بدینجا آوری	گویدت این گورخانه‌ست ای جری
که امان سبزوار کون ازوست	رو بیاور آن دلی کو شاه‌خوست
زانک ظلمت با ضیا ضدان بود	گویی آن دل زین جهان پنهان بود
سبزوار طبع را میراثی است	دشمنی آن دل از روز الست
دیدن ناجنس بر ناجنس داغ	زانک او بازست و دنیا شهر زاغ
ز استمالت ارتفاقی می‌کند	ور کند نرمی نفاقی می‌کند
تا که ناصح کم کند نصح دراز	می‌کند آری نه از بهر نیاز
صد هزاران مکر دارد تو به تو	زانک این زاغ خس مردارجو
شد نفاقش عین صدق مستفید	گر پذیرند آن نفاقش را رهید
هست در بازار ما معیوب‌خر	زانک آن صاحب دل با کر و فر
جنس دل شو گر ضد سلطان نه‌ای	صاحب دل جو اگر بی‌جان نه‌ای
آن ولی تست نه خاص خدا	آنک زرق او خوش آید مر ترا
پیش طبع تو ولی است و نبیست	هر که او بر خو و بر طبع تو زیست
وان مشام خوش عبرجویت شود	رو هوا بگذار تا بویت شود
مشک و عنبر پیش مغزت کاسدست	از هوارانی دماغت فاسدست
می‌گریزد اندر آخر جابجا	حد ندارد این سخن و آهوی ما
در شکنجه بود در اصطبل خر	روزها آن آهوی خوش‌ناف نر
در یکی حقه معذب پشک و مشک	مضطرب در نزع چون ماهی ز خشک
طبع شاهان دارد و میران خموش	یک خرش گفتی که ها این بوالوحوش
گوهر آوردست کی ارزان دهد	وآن دگر تسخر زدی کز جر و مد
بر سریر شاه شو گو متکی	وآن خری گفتی که با این نازکی
پس برسم دعوت آهو را بخواند	آن خری شد تخمه وز خوردن بماند
اشتهاام نیست هستم ناتوان	سر چنین کرد او که نه رو ای فلان
یا ز ناموس احترازی می‌کنی	گفت می‌دانم که نازی می‌کنی
که از آن اجزای تو زنده و نوست	گفت او با خود که آن طعمهٔ توست
در زلال و روضه‌ها آسوده‌ام	من الیف مرغزاری بوده‌ام
کی رود آن خو و طبع مستطاب	گر قضا انداخت ما را در عذاب
ور لباسم کهنه گردد من نوم	گر گدا گشتم گدارو کی شوم
با هزاران ناز و نفرت خورده‌ام	سنبل و لاله و سپرغم نیز هم
در غریبی بس توان گفتن گزاف	گفت آری لاف می‌زن لاف‌لاف
منتی بر عود و عنبر می‌نهد	گفت نافم خود گواهی می‌دهد
بر خر سرگین‌پرست آن شد حرام	لیک آن را کی شنود صاحب‌مشام
مشک چون عرضه کنم با این فریق	خر کمیز خر ببوید بر طریق
رمز الاسلام فی‌الدنیا غریب	بهر این گفت آن نبی مستجیب
گرچه با ذاتش ملایک هم‌دمند	زانک خویشانش هم از وی می‌رمند
لیک از وی می‌نیابند آن مشام	صورتش را جنس می‌بینند انام
دور می‌بینش ولی او را مکاو	هم‌چو شیری در میان نقش گاو
که بدرد گاو را آن شیرخو	ور بکاوی ترک گاو تن بگو
خوی حیوانی ز حیوان بر کند	طبع گاوی از سرت بیرون کند
گر تو با گاوی خوشی شیری مجو	گاو باشی شیر گردی نزد او
چونک چشم غیب را شد فتح باب	آن عزیز مصر می‌دیدی به خواب
خوردشان آن هفت گاو لاغری	هفت گاو فربه بس پروری
ورنه گاوان را نبودندی خوران	در درون شیران بدند آن لاغران
لیک در وی شیر پنهان مردخوار	پس بشر آمد به صورت مرد کار
صاف گردد دردش ار دردش کند	مرد را خوش وا خورد فردش کند
وا رهد پا بر نهد او بر سها	زان یکی درد او ز جمله دردها
ای خلیل از بهر چه کشتی خروس	چند گویی هم‌چو زاغ پر نحوس
تا مسبح گردم آن را مو به مو	گفت فرمان حکمت فرمان بگو
زان شراب زهرناک ژاژ مست	شهوتی است او و بس شهوت‌پرست
آدم از ننگش بکردی خود خصی	گرنه بهر نسل بود ای وصی
دام زفتی خواهم این اشکار را	گفت ابلیس لعین دادار را
که بدین تانی خلایق را ربود	زر و سیم و گلهٔ اسپش نمود
شد ترنجیده ترش هم‌چون ترنج	گفت شاباش و ترش آویخت لنج
کرد آن پس‌مانده را حق پیش‌کش	پس زر و گوهر ز معدنهای خوش
گفت زین افزون ده ای نعم‌المعین	گیر این دام دگر را ای لعین
دادش و بس جامهٔ ابریشمین	چرب و شیرین و شرابات ثمین
تا ببندمشان به حبل من مسد	گفت یا رب بیش ازین خواهم مدد
مردوار آن بندها را بسکلند	تا که مستانت که نر و پر دلند
مرد تو گردد ز نامردان جدا	تا بدین دام و رسنهای هوا
دام مردانداز و حیلت‌ساز سخت	دام دیگر خواهم ای سلطان تخت
نیم‌خنده زد بدان شد نیم‌شاد	خمر و چنگ آورد پیش او نهاد
که بر آر از قعر بحر فتنه گرد	سوی اضلال ازل پیغام کرد
پرده‌ها در بحر او از گرد بست	نی یکی از بندگانت موسی است
از تگ دریا غباری برجهید	آب از هر سو عنان را واکشید
که ز عقل و صبر مردان می‌فزود	چونک خوبی زنان فا او نمود
که بده زوتر رسیدم در مراد	پس زد انگشتک به رقص اندر فتاد
که کند عقل و خرد را بی‌قرار	چون بدید آن چشمهای پرخمار
که بسوزد چون سپند این دل بر آن	وآن صفای عارض آن دلبران
گوییا حق تافت از پردهٔ رقیق	رو و خال و ابرو و لب چون عقیق
چون تجلی حق از پردهٔ تنک	دید او آن غنج و برجست سبک
هم‌چو آدم باز معزول آمده	آدم حسن و ملک ساجد شده
گفت جرمت این که افزون زیستی	گفت آوه بعد هستی نیستی
که برو زین خلد و از جوق خوشان	جبرئیلش می‌کشاند مو کشان
گفت آن دادست و اینت داوریست	گفت بعد از عز این اذلال چیست
چون کنون می‌رانیم تو از جنان	جبرئیلا سجده می‌کردی به جان
هم‌چو برگ از نخ در فصل خزان	حله می‌پرد ز من در امتحان
شد به پیری هم‌چو پشت سوسمار	آن رخی که تاب او بد ماه‌وار
وقت پیری ناخوش و اصلع شده	وان سر و فرق گش شعشع شده
گشته در پیری دو تا هم‌چون کمان	وان قد صف در نازان چون سنان
زور شیرش گشته چون زهرهٔ زنان	رنگ لاله گشته رنگ زعفران
می‌بگیرندش بغل وقت شدن	آنک مردی در بغل کردی به فن
هر یکی زینها رسول مردگیست	این خود آثار غم و پژمردگیست
نیست از پیری و تب نقصان و دق	لیک گر باشد طبیبش نور حق
که اندر آن سستیش رشک رستمست	سستی او هست چون سستی مست
ذره ذره‌ش در شعاع نور شوق	گر بمیرد استخوانش غرق ذوق
که خزانش می‌کند زیر و زبر	وآنک آنش نیست باغ بی‌ثمر
زرد و بی‌مغز آمده چون تل کاه	گل نماند خارها ماند سیاه
که ازو این حله‌ها گردد جدا	تا چه زلت کرد آن باغ ای خدا
زهر قتالست هین ای ممتحن	خویشتن را دید و دید خویشتن
عالمش می‌راند از خود جرم چیست	شاهدی کز عشق او عالم گریست
کرد دعوی کین حلل ملک منست	جرم آنک زیور عاریه بست
خرمن آن ماست خوبان دانه‌چین	واستانیم آن که تا داند یقین
پرتوی بود آن ز خورشید وجود	تا بداند کان حلل عاریه بود
ز آفتاب حسن کرد این سو سفر	آن جمال و قدرت و فضل و هنر
نور آن خورشید ازین دیوارها	باز می‌گردند چون استارها
ماند هر دیوار تاریک و سیاه	پرتو خورشید شد وا جایگاه
نور خورشیدست از شیشهٔ سه رنگ	آنک کرد او در رخ خوبانت دنگ
می‌نمایند این چنین رنگین بما	شیشه‌های رنگ رنگ آن نور را
نور بی‌رنگت کند آنگاه دنگ	چون نماند شیشه‌های رنگ‌رنگ
تا چو شیشه بشکند نبود عمی	خوی کن بی‌شیشه دیدن نور را
در چراغ غیر چشم افروخته	قانعی با دانش آموخته
تو بدانی مستعیری نی‌فتا	او چراغ خویش برباید که تا
غم مخور که صد چنان بازت دهد	گر تو کردی شکر و سعی مجتهد
که شدست آن حسن از کافر بری	ور نکردی شکر اکنون خون گری
امة الایمان اصلح بالهم	امة الکفران اضل اعمالهم
که دگر هرگز نبیند زان اثر	گم شد از بی‌شکر خوبی و هنر
رفت زان سان که نیاردشان به یاد	خویشی و بی‌خویشی و سکر وداد
جستن کامست از هر کام‌ران	که اضل اعمالهم ای کافران
که مریشان راست دولت در قفا	جز ز اهل شکر و اصحاب وفا
دولت آینده خاصیت دهد	دولت رفته کجا قوت دهد
تا که صد دولت ببینی پیش رو	قرض ده زین دولت اندر اقرضوا
تا که حوض کوثری یابی به پیش	اندکی زین شرب کم کن بهر خویش
کی تواند صید دولت زو گریخت	جرعه بر خاک وفا آنکس که ریخت
رد من بعد التوی انزالهم	خوش کند دلشان که اصلح بالهم
هر چه بردی زین شکوران باز ده	ای اجل وی ترک غارت‌ساز ده
زانک منعم گشته‌اند از رخت جان	وا دهد ایشان بنپذیرند آن
باز نستانیم چون در باختیم	صوفییم و خرقه‌ها انداختیم
رفت از ما حاجت و حرص و غرض	ما عوض دیدیم آنگه چون عوض
بر رحیق و چشمهٔ کوثر زدیم	ز آب شور و مهلکی بیرون شدیم
بی‌وفایی و فن و ناز گران	آنچ کردی ای جهان با دیگران
که شهیدیم آمده اندر غزا	بر سرت ریزیم ما بهر جزا
بندگان هستند پر حمله و مری	تا بدانی که خدای پاک را
خیمه را بر باروی نصرت زنند	سبلت تزویر دنیا بر کنند
وین اسیران باز بر نصرت زدند	این شهیدان باز نو غازی شدند
که ببین ما را گر اکمه نیستی	سر برآوردند باز از نیستی
وآنچ اینجا آفتاب آنجا سهاست	تا بدانی در عدم خورشیدهاست
ضد اندر ضد چون مکنون بود	در عدم هستی برادر چون بود
که عدم آمد امید عابدان	یخرج الحی من المیت بدان
شاد و خوش نه بر امید نیستیست	مرد کارنده که انبارش تهیست
فهم کن گر واقف معنیستی	که بروید آن ز سوی نیستی
که بیابی فهم و ذوق آرام و بر	دم به دم از نیستی تو منتظر
ورنه بغدادی کنم ابخاز را	نیست دستوری گشاد این راز را
که بر آرد زو عطاها دم به دم	پس خزانهٔ صنع حق باشد عدم
که برآرد فرع بی‌اصل و سند	مبدع آمد حق و مبدع آن بود
هست را بنمود بر شکل عدم	نیست را بنمود هست و محتشم
باد را پوشید و بنمودت غبار	بحر را پوشید و کف کرد آشکار
خاک از خود چون برآید بر علا	چون منارهٔ خاک پیچان در هوا
باد را نی جز به تعریف دلیل	خاک را بینی به بالا ای علیل
کف بی‌دریا ندارد منصرف	کف همی‌بینی روانه هر طرف
فکر پنهان آشکارا قال و قیل	کف به حس بینی و دریا از دلیل
دیدهٔ معدوم‌بینی داشتیم	نفی را اثبات می‌پنداشتیم
کی تواند جز خیال و نیست دید	دیده‌ای که اندر نعاسی شد پدید
چون حقیقت شد نهان پیدا خیال	لاجرم سرگشته گشتیم از ضلال
چون نهان کرد آن حقیقت از بصر	این عدم را چون نشاند اندر نظر
که نمودی معرضان را درد صاف	آفرین ای اوستاد سحرباف
پیش بازرگان و زر گیرند سود	ساحران مهتاب پیمایند زود
سیم از کف رفته و کرباس هیچ	سیم بربایند زین گون پیچ پیچ
که ازو مهتاب پیموده خریم	این جهان جادوست ما آن تاجریم
ساحرانه او ز نور ماهتاب	گز کند کرباس پانصد گز شتاب
سیم شد کرباس نی کیسه تهی	چون ستد او سیم عمرت ای رهی
هین ز نفاثات افغان وز عقد	قل اعوذت خواند باید کای احد
الغیاث المستغاث از برد و مات	می‌دمند اندر گره آن ساحرات
که زبان قول سستست ای عزیز	لیک بر خوان از زبان فعل نیز
آن یکی وافی و این دو غدرمند	در زمانه مر ترا سه همره‌اند
وآن سوم وافیست و آن حسن الفعال	آن یکی یاران و دیگر رخت و مال
یار آید لیک آید تا به گور	مال ناید با تو بیرون از قصور
یار گوید از زبان حال خویش	چون ترا روز اجل آید به پیش
بر سر گورت زمانی بیستم	تا بدینجا بیش همره نیستم
که در آید با تو در قعر لحد	فعل تو وافیست زو کن ملتحد
باوفاتر از عمل نبود رفیق	پس پیمبر گفت بهر این طریق
ور بود بد در لحد مارت شود	گر بود نیکو ابد یارت شود
کی توان کرد ای پدر بی‌اوستاد	این عمل وین کسب در راه سداد
هیچ بی‌ارشاد استادی بود	دون‌ترین کسبی که در عالم رود
تا دهد بر بعد مهلت یا اجل	اولش علمست آنگاهی عمل
من کریم صالح من اهلها	استعینوا فی‌الحرف یا ذا النهی
واطلب الفن من ارباب الحرف	اطلب الدر اخی وسط الصدف
بادروا التعلیم لا تستنکفوا	ان رایتم ناصحین انصفوا
خواجگی خواجه را آن کم نکرد	در دباغی گر خلق پوشید مرد
احتشام او نشد کم پیش خلق	وقت دم آهنگر ار پوشید دلق
ملبس ذل پوش در آموختن	پس لباس کبر بیرون کن ز تن
حرفت آموزی طریقش فعلی است	علم آموزی طریقش قولی است
نه زبانت کار می‌آید نه دست	فقر خواهی آن به صحبت قایمست
نه ز راه دفتر و نه از زبان	دانش آن را ستاند جان ز جان
رمزدانی نیست سالک را هنوز	در دل سالک اگر هست آن رموز
پس الم نشرح بفرماید خدا	تا دلش را شرح آن سازد ضیا
شرح اندر سینه‌ات بنهاده‌ایم	که درون سینه شرحت داده‌ایم
محلبی از دیگران چون حالبی	تو هنوز از خارج آن را طالبی
تو چرا می‌شیر جویی از تغار	چشمهٔ شیرست در تو بی‌کنار
ننگ دار از آب جستن از غدیر	منفذی داری به بحر ای آبگیر
چون شدی تو شرح‌جو و کدیه‌ساز	که الم نشرح نه شرحت هست باز
تا نیاید طعنهٔ لا تبصرون	در نگر در شرح دل در اندرون
تو همی خواهی لب نان در به در	یک سپد پر نان ترا بی‌فرق سر
رو در دل زن چرا بر هر دری	در سر خود پیچ هل خیره‌سری
غافل از خود زین و آن تو آب جو	تا بزانویی میان آب‌جو
چشمها را پیش سد و خلف سد	پیش آب و پس هم آب با مدد
چیست این گفت اسپ لیکن اسپ کو	اسپ زیر ران و فارس اسپ‌جو
گفت آری لیک خود اسپی که دید	هی نه اسپست این به زیر تو پدید
اندر آب و بی‌خبر ز آب روان	مست آب و پیش روی اوست آن
وآن خیال چون صدف دیوار او	چون گهر در بحر گوید بحر کو
ابر تاب آفتابش می‌شود	گفتن آن کو حجابش می‌شود
عین رفع سد او گشته سدش	بند چشم اوست هم چشم بدش
هوش با حق دار ای مدهوش او	بند گوش او شده هم هوش او
می‌نیرزد تره‌ای آن ترهات	هوش را توزیع کردی بر جهات
آب هوشت چون رسد سوی ثمار	آب هش را می‌کشد هر بیخ خار
آب ده این شاخ خوش را نو کنش	هین بزن آن شاخ بد را خو کنش
کین شود باطل از آن روید ثمر	هر دو سبزند این زمان آخر نگر
فرق را آخر ببینی والسلام	آب باغ این را حلال آن را حرام
ظلم چه بود آب دادن خار را	عدل چه بود آب ده اشجار را
نه بهر بیخی که باشد آبکش	عدل وضع نعمتی در موضعش
که نباشد جز بلا را منبعی	ظلم چه بود وضع در ناموضعی
نه به طبع پر زحیر پر گره	نعمت حق را به جان و عقل ده
بر دل و جان کم نه آن جان کندنت	بار کن بیگار غم را بر تنت
خر سکیزه می‌زند در مرغزار	بر سر عیسی نهاده تنگ بار
کار دل را جستن از تن شرط نیست	سرمه را در گوش کردن شرط نیست
ور تنی شکر منوش و زهر چش	گر دلی رو ناز کن خواری مکش
تن همان بهتر که باشد بی‌مدد	زهر تن را نافعست و قند بد
ور بروید هیزمی رو بر کنش	هیزم دوزخ تنست و کم کنش
در دو عالم هم‌چو جفت بولهب	ورنه حمال حطب باشی حطب
گرچه هر دو سبز باشند ای فتی	از حطب بشناس شاخ سدره را
اصل این شاخست از نار و دخان	اصل آن شاخست هفتم آسمان
که غلط‌بینست چشم و کیش حس	هست مانندا به صورت پیش حس
جهد کن سوی دل آ جهد المقل	هست آن پیدا به پیش چشم دل
تا ببینی هر کم و هر بیش را	ور نداری پا بجنبان خویش را
یافت یوسف هم ز جنبش منصرف	گر زلیخا بست درها هر طرف
چون توکل کرد یوسف برجهید	باز شد قفل و در و شد ره پدید
خیره یوسف‌وار می‌باید دوید	گر چه رخنه نیست عالم را پدید
سوی بی‌جایی شما را جا شود	تا گشاید قفل و در پیدا شود
هیچ می‌بینی طریق آمدن	آمدی اندر جهان ای ممتحن
آمدن را راه دانی هیچ نی	تو ز جایی آمدی وز موطنی
زین ره بی‌راهه ما را رفتنیست	گر ندانی تا نگویی راه نیست
هیچ دانی راه آن میدان کجاست	می‌روی در خواب شادان چپ و راست
خویش را بینی در آن شهر کهن	تو ببند آن چشم و خود تسلیم کن
بند چشم تست این سو از غرار	چشم چون بندی که صد چشم خمار
بر امید مهتری و سروری	چارچشمی تو ز عشق مشتری
چغد بد کی خواب بیند جز خراب	ور بخسپی مشتری بینی به خواب
تو چه داری که فروشی هیچ هیچ	مشتری خواهی بهر دم پیچ پیچ
از خریداران فراغت داشتی	گر دلت را نان بدی یا چاشتی
از همه پیغامبران فاضلترم	آن یکی می‌گفت من پیغامبرم
کین همی گوید رسولم از اله	گردنش بستند و بردندش به شاه
که چه مکرست و چه تزویر و چه فخ	خلق بر وی جمع چون مور و ملخ
ما همه پیغامبریم و محتشم	گر رسول آنست که آید از عدم
تو چرا مخصوص باشی ای ادیب	ما از آنجا آمدیم اینجا غریب
بی‌خبر از راه وز منزل بدیت	نه شما چون طفل خفته آمدیت
بی‌خبر از راه و از بالا و پست	از منازل خفته بگذشتید و مست
از ورای پنج و شش تا پنج و شش	ما به بیداری روان گشتیم و خوش
چون قلاووز آن خبیر و ره‌شناس	دیده منزلها ز اصل و از اساس
تا نگوید جنس او هیچ این سخن	شاه را گفتند اشکنجه‌ش بکن
که به یک سیلی بمیرد آن نحیف	شاه دیدش بس نزار و بس ضعیف
که چو شیشه گشته است او را بدن	کی توان او را فشردن یا زدن
که چرا داری تو لاف سر کشی	لیک با او گویم از راه خوشی
هم به نرمی سر کند از غار مار	که درشتی ناید اینجا هیچ کار
شه لطیفی بود و نرمی ورد وی	مردمان را دور کرد از گرد وی
که کجا داری معاش و ملتجی	پس نشاندش باز پرسیدش ز جا
آمده از ره درین دار الملام	گفت ای شه هستم از دار السلام
خانه کی کردست ماهی در زمین	نه مرا خانه‌ست و نه یک همنشین
که چه خوردی و چه داری چاشت‌ساز	باز شه از روی لاغش گفت باز
که چنین سرمستی و پر لاف و باد	اشتهی داری چه خوردی بامداد
کی کنیمی دعوی پیغامبری	گفت اگر نانم بدی خشک و طری
هم‌چنان باشد که دل جستن ز کوه	دعوی پیغامبری با این گروه
فهم و ضبط نکتهٔ مشکل نجست	کس ز کوه و سنگ عقل و دل نجست
می‌کند افسوس چون مستهزیان	هر چه گویی باز گوید که همان
از جمادی جان کرا باشد رجا	از کجا این قوم و پیغام از کجا
پیش تو بنهند جمله سیم و سر	گر تو پیغام زنی آری و زر
عاشق آمد بر تو او می‌داندت	که فلان جا شاهدی می‌خواندت
که بیا سوی خدا ای نیک‌عهد	ور تو پیغام خدا آری چو شهد
چون بقا ممکن بود فانی مشو	از جهان مرگ سوی برگ رو
نه از برای حمیت دین و هنر	قصد خون تو کنند و قصد سر
تلخشان آید شنیدن این بیان	بلک از چفسیدگی در خان و مان
چونک خواهی بر کنی زو لخت لخت	خرقه‌ای بر ریش خر چفسید سخت
حبذا آن کس کزو پرهیز کرد	جفته اندازد یقین آن خر ز درد
بر سرش چفسیده در نم غرقه‌ای	خاصه پنجه ریش و هر جا خرقه‌ای
حرص هر که بیش باشد ریش بیش	خان و مان چون خرقه و این حرص‌ریش
نشنود اوصاف بغداد و طبس	خان و مان چغد ویرانست و بس
صد خبر آرد بدین چغدان ز شاه	گر بیاید باز سلطانی ز راه
پس برو افسوس دارد صد عدو	شرح دارالملک و باغستان و جو
کز گزاف و لاف می‌بافد سخن	که چه باز آورد افسانهٔ کهن
ورنه آن دم کهنه را نو می‌کند	کهنه ایشانند و پوسیدهٔ ابد
تاج عقل و نور ایمان می‌دهد	مردگان کهنه را جان می‌دهد
که سوارت می‌کند بر پشت رخش	دل مدزد از دلربای روح‌بخش
کو ز پای دل گشاید صد گره	سر مدزد از سر فراز تاج‌ده
سوی آب زندگی پوینده کو	با کی گویم در همه ده زنده کو
تو به جز نامی چه می‌دانی ز عشق	تو به یک خواری گریزانی ز عشق
عشق با صد ناز می‌آید به دست	عشق را صد ناز و استکبار هست
در حریف بی‌وفا می‌ننگرد	عشق چون وافیست وافی می‌خرد
بیخ را تیمار می‌باید به جهد	چون درختست آدمی و بیخ عهد
وز ثمار و لطف ببریده بود	عهد فاسد بیخ پوسیده بود
با فساد بیخ سبزی نیست سود	شاخ و برگ نخل گر چه سبز بود
عاقبت بیرون کند صد برگ دست	ور ندارد برگ سبز و بیخ هست
علم چون قشرست و عهدش مغز او	تو مشو غره به علمش عهد جو
تو چو شیطانی شوی آنجا حسود	وافیان را چون ببینی کرده سود
او نخواهد هیچ کس را تن‌درست	هرکرا باشد مزاج و طبع سست
از در دعوی به درگاه وفا	گر نخواهی رشک ابلیسی بیا
که سخن دعویست اغلب ما و من	چون وفاات نیست باری دم مزن
در خموشی مغز جان را صد نماست	این سخن در سینه دخل مغزهاست
خرج کم کن تا بماند مغز نغز	چون بیامد در زبان شد خرج مغز
قشر گفتن چون فزون شد مغز رفت	مرد کم گوینده را فکرست زفت
پوست لاغر شد چو کامل گشت و نغز	پوست افزون بود لاغر بود مغز
جوز را و لوز را و پسته را	بنگر این هر سه ز خامی رسته را
که حسود دولت نیکان شود	هر که او عصیان کند شیطان شود
از کرم عهدت نگه دارد خدا	چونک در عهد خدا کردی وفا
اذکروا اذکرکم نشنیده‌ای	از وفای حق تو بسته دیده‌ای
تا که اوفی عهدکم آید ز یار	گوش نه اوفوا به عهدی گوش‌دار
هم‌چو دانهٔ خشک کشتن در زمین	عهد و قرض ما چه باشد ای حزین
نه خداوند زمین را توانگری	نه زمین را زان فروغ و لمتری
که تو دادی اصل این را از عدم	جز اشارت که ازین می‌بایدم
که ازین نعمت به سوی ما کشان	خوردم و دانه بیاوردم نشان
که فشاند دانه می‌خواهد درخت	پس دعای خشک هل ای نیک‌بخت
بخشدت نخلی که نعم ما سعی	گر نداری دانه ایزد زان دعا
سبز کرد آن نخل را صاحب‌فنی	هم‌چو مریم درد بودش دانه نی
بی‌مرادش داد یزدان صد مراد	زانک وافی بود آن خاتون راد
بر همه اصنافشان افزوده‌اند	آن جماعت را که وافی بوده‌اند
چار عنصر نیز بندهٔ آن گروه	گشت دریاها مسخرشان و کوه
تا ببینند اهل انکار آن عیان	این خود اکرامیست از بهر نشان
در نیاید در حواس و در بیان	آن کرامتهای پنهانشان که آن
دایما نه منقطع نه مسترد	کار آن دارد خود آن باشد ابد
خلق را زین بی‌ثباتی ده نجات	ای دهندهٔ قوت و تمکین و ثبات
قایمی ده نفس را که منثنیست	اندر آن کاری که ثابت بودنیست
وا رهانشان از فن صورتگران	صبرشان بخش و کفهٔ میزان گران
تا نباشند از حسد دیو رجیم	وز حسودی بازشان خر ای کریم
چون همی‌سوزند عامه از حسد	در نعیم فانی مال و جسد
از حسد خویشان خود را می‌کشند	پادشاهان بین که لشکر می‌کشند
کرده قصد خون و جان همدگر	عاشقان لعبتان پر قذر
که چه کردند از حسد آن ابلهان	ویس و رامین خسرو و شیرین بخوان
هم نه چیزند و هواشان هم نه چیز	که فنا شد عاشق و معشوق نیز
مر عدم را بر عدم عاشق کند	پاک الهی که عدم بر هم زند
نیست را هست این چنین مضطر کند	در دل نه‌دل حسدها سر کند
از حسد دو ضره خود را می‌خورند	این زنانی کز همه مشفق‌تراند
از حسد تا در کدامین منزلند	تا که مردانی که خود سنگین‌دلند
بر دریدی هر کسی جسم حریف	گر نکردی شرع افسونی لطیف
دیو را در شیشهٔ حجت کند	شرع بهر دفع شر رایی زند
تا به شیشه در رود دیو فضول	از گواه و از یمین و از نکول
جمع می‌آید یقین در هزل و جد	مثل میزانی که خشنودی دو ضد
که بدو خصمان رهند از جنگ و کین	شرع چون کیله و ترازو دان یقین
کی رهد از وهم حیف و احتیال	گر ترازو نبود آن خصم از جدال
این همه رشکست و خصمست و جفا	پس درین مردار زشت بی‌وفا
چون شود جنی و انسی در حسد	پس در اقبال و دولت چون بود
یک زمان از ره‌زنی خالی نه‌اند	آن شیاطین خود حسود کهنه‌اند
از حسودی نیز شیطان گشته‌اند	وآن بنی آدم که عصیان کشته‌اند
گشته‌اند از مسخ حق با دیو جنس	از نبی برخوان که شیطانان انس
استعانت جوید او زین انسیان	دیو چون عاجز شود در افتتان
جانب مایید جانب داریی	که شما یارید با ما یاریی
هر دو گون شیطان بر آید شادمان	گر کسی را ره زنند اندر جهان
نوحه می‌دارند آن دو رشک‌مند	ور کسی جان برد و شد در دین بلند
بر کسی که داد ادیب او را خرد	هر دو می‌خایند دندان حسد
یا چه حاصل دارد آن کس کو نبیست	شاه پرسیدش که باری وحی چیست
یا چه دولت ماند کو واصل نشد	گفت خود آن چیست کش حاصل نشد
هم کم از وحی دل زنبور نیست	گیرم این وحی نبی گنجور نیست
خانهٔ وحیش پر از حلوا شدست	چونک او حی الرب الی النحل آمدست
کرد عالم را پر از شمع و عسل	او به نور وحی حق عزوجل
وحیش از زنبور کمتر کی بود	این که کرمناست و بالا می‌رود
پس چرا خشکی و تشنه مانده‌ای	نه تو اعطیناک کوثر خوانده‌ای
بر تو خون گشتست و ناخوش ای علیل	یا مگر فرعونی و کوثر چو نیل
کو ندارد آب کوثر در کدو	توبه کن بیزار شو از هر عدو
او محمدخوست با او گیر خو	هر کرا دیدی ز کوثر سرخ‌رو
کز درخت احمدی با اوست سیب	تا احب لله آیی در حساب
دشمنش می‌دار هم‌چون مرگ و تب	هر کرا دیدی ز کوثر خشک لب
کو حقیقت هست خون‌آشام تو	گر چه بابای توست و مام تو
که شد او بیزار اول از پدر	از خلیل حق بیاموز این سیر
تا نگیرد بر تو رشک عشق دق	تا که ابغض لله آیی پیش حق
در نیابی منهج این راه را	تا نخوانی لا و الا الله را
می‌شمرد از خدمت و از کار خود	آن یکی عاشق به پیش یار خود
تیرها خوردم درین رزم و سنان	کز برای تو چنین کردم چنان
بر من از عشقت بسی ناکام رفت	مال رفت و زور رفت و نام رفت
هیچ شامم با سر و سامان نیافت	هیچ صبحم خفته یا خندان نیافت
او به تفصیلش یکایک می‌شمرد	آنچ او نوشیده بود از تلخ و درد
بر درستی محبت صد شهود	نه از برای منتی بل می‌نمود
عاشقان را تشنگی زان کی رود	عاقلان را یک اشارت بس بود
کی ز اشارت بس کند حوت از زلال	می‌کند تکرار گفتن بی‌ملال
در شکایت که نگفتم یک سخن	صد سخن می‌گفت زان درد کهن
لیک چون شمع از تف آن می‌گریست	آتشی بودش نمی‌دانست چیست
گوش بگشا پهن و اندر یاب نیک	گفت معشوق این همه کردی ولیک
آن نکردی اینچ کردی فرعهاست	کانچ اصل اصل عشقست و ولاست
گفت اصلش مردنست ونیستیست	گفتش آن عاشق بگو که آن اصل چیست
هین بمیر ار یار جان‌بازنده‌ای	تو همه کردی نمردی زنده‌ای
هم‌چو گل درباخت سر خندان و شاد	هم در آن دم شد دراز و جان بداد
هم‌چو جان و عقل عارف بی‌کبد	ماند آن خنده برو وقف ابد
گر زند آن نور بر هر نیک و بد	نور مه‌آلوده کی گردد ابد
هم‌چو نور عقل و جان سوی اله	او ز جمله پاک وا گردد به ماه
تا بشش گر بر نجاسات ره‌است	وصف پاکی وقف بر نور مه‌است
نور را حاصل نگردد بدرگی	زان نجاسات ره و آلودگی
سوی اصل خویش باز آمد شتاب	ارجعی بشنود نور آفتاب
نه ز گلشنها برو رنگی بماند	نه ز گلحنها برو ننگی بماند
ماند در سودای او صحرا و دشت	نور دیده و نوردیده بازگشت
گر کسی گرید به نوحه در نماز	آن یکی پرسید از مفتی به راز
یا نمازش جایز و کامل بود	آن نماز او عجب باطل شود
بنگری تا که چه دید او و گریست	گفت آب دیده نامش بهر چیست
تا بدان شد او ز چشمهٔ خود روان	آب دیده تا چه دید او از نهان
رونقی یابد ز نوحه آن نماز	آن جهان گر دیده است آن پر نیاز
ریسمان بسکست و هم بشکست دوک	ور ز رنج تن بد آن گریه و ز سوک
پیر اندر گریه بود و در نفیر	یک مریدی اندر آمد پیش پیر
گشت گریان آب از چشمش دوید	شیخ را چون دید گریان آن مرید
چونک لاغ املی کند یاری بیار	گوشور یک‌بار خندد کر دو بار
که همی‌بیند که می‌خندند قوم	بار اول از ره تقلید و سوم
بیخبر از حالت خندندگان	کر بخندد هم‌چو ایشان آن زمان
پس دوم کرت بخندد چون شنود	باز وا پرسد که خنده بر چه بود
اندر آن شادی که او را در سرست	پس مقلد نیز مانند کرست
فیض شادی نه از مریدان بل ز شیخ	پرتو شیخ آمد و منهل ز شیخ
گر ز خود دانند آن باشد خداج	چون سبد در آب و نوری بر زجاج
که اندرو آن آب خوش از جوی بود	چون جدا گردد ز جو داند عنود
که آن لمع بود از مه تابان خوب	آبگینه هم بداند از غروب
پس بخندد چون سحر بار دوم	چونک چشمش را گشاید امر قم
که در آن تقلید بر می‌آمدش	خنده‌ش آید هم بر آن خندهٔ خودش
کین حقیقت بود و این اسرار و راز	گوید از چندین ره دور و دراز
شادیی می‌کردم از عمیا و شور	من در آن وادی چگونه خود ز دور
درک سستم سست نقشی می‌نمود	من چه می‌بستم خیال و آن چه بود
کو خیال او و کو تحقیق راست	طفل راه را فکرت مردان کجاست
یا مویز و جوز یا گریه و نفیر	فکر طفلان دایه باشد یا که شیر
گر چه دارد بحث باریک و دلیل	آن مقلد هست چون طفل علیل
از بصیرت می‌کند او را گسیل	آن تعمق در دلیل و در شکال
برد و در اشکال گفتن کار بست	مایه‌ای کو سرمهٔ سر ویست
رو به خواری تا شوی تو شیرمرد	ای مقلد از بخارا باز گرد
صفدران در محفلش لا یفقهون	تا بخارای دگر بینی درون
چون به دریا رفت بسکسته رگیست	پیک اگر چه در زمین چابک‌تگیست
آنک محمولست در بحر اوست کس	او حملناهم بود فی‌البر و بس
ای شده در وهم و تصویری گرو	بخشش بسیار دارد شه بدو
گریه‌ای می‌کرد وفق آن عزیز	آن مرید ساده از تقلید نیز
گریه می‌دید و ز موجب بی‌خبر	او مقلدوار هم‌چون مرد کر
از پیش آمد مرید خاص تفت	چون بسی بگریست خدمت کرد و رفت
بر وفاق گریهٔ شیخ نظر	گفت ای گریان چو ابر بی‌خبر
گر چه درتقلید هستی مستفید	الله الله الله ای وافی مرید
من چو او بگریستم که آن منکریست	تا نگویی دیدم آن شه می‌گریست
نیست هم‌چون گریهٔ آن متمن	گریهٔ پر جهل و پر تقلید و ظن
هست زین گریه بدان راه دراز	تو قیاس گریه بر گریه مساز
عقل آنجا هیچ نتواند فتاد	هست آن از بعد سی‌ساله جهاد
عقل را واقف مدان زان قافله	هست زان سوی خرد صد مرحله
روح داند گریهٔ عین الملح	گریهٔ او نه از غمست و نه از فرح
زانچ وهم عقل باشد آن بریست	گریهٔ او خندهٔ او آن سریست
دیدهٔ نادیده دیده کی شود	آب دیدهٔ او چو دیدهٔ او بود
نه از قیاس عقل و نه از راه حواس	آنچ او بیند نتان کردن مساس
پس چه داند ظلمت شب حال نور	شب گریزد چونک نور آید ز دور
پس چه داند پشه ذوق بادها	پشه بگریزد ز باد با دها
پس کجا داند قدیمی را حدث	چون قدیم آید حدث گردد عبث
چونک کردش نیست هم‌رنگش کند	بر حدث چون زد قدم دنگش کند
لیک من پروا ندارم ای فقیر	گر بخواهی تو بیایی صد نظیر
چون عصای موسی آمد در وقوف	این الم و حم این حروف
لیک باشد در صفات این زبون	حرفها ماند بدین حرف از برون
کی بود چون آن عصا وقت بیان	هر که گیرد او عصایی ز امتحان
که برآید از فرح یا از غمی	عیسویست این دم نه هر باد و دمی
آمدست از حضرت مولی البشر	این الم است و حم ای پدر
گر تو جان داری بدین چشمش مبین	هر الف لامی چه می‌ماند بدین
می‌بماند هم به ترکیب عوام	گر چه ترکیبش حروفست ای همام
گرچه در ترکیب هر تن جنس اوست	هست ترکیب محمد لحم و پوست
هیچ این ترکیب را باشد همان	گوشت دارد پوست دارد استخوان
که همه ترکیبها گشتند مات	که اندر آن ترکیب آمد معجزات
هست بس بالا و دیگرها نشیب	هم‌چنان ترکیب حم کتاب
هم‌چو نفخ صور در درماندگی	زانک زین ترکیب آید زندگی
چون عصا حم از داد خدا	اژدها گردد شکافد بحر را
قرص نان از قرص مه دورست نیک	ظاهرش ماند به ظاهرها ولیک
نیست از وی هست محض خلق هو	گریهٔ او خندهٔ او نطق او
وآن دقایق شد ازیشان بس نهان	چونک ظاهرها گرفتند احمقان
که دقیقه فوت شد در معترض	لاجرم محجوب گشتند از غرض
از وفور شهوت و فرط گزند	یک کنیزک یک خری بر خود فکند
خر جماع آدمی پی برده بود	آن خر نر را بگان خو کرده بود
در نرش کردی پی اندازه را	یک کدویی بود حیلت‌سازه را
تا رود نیم ذکر وقت سپوز	در ذکر کردی کدو را آن عجوز
آن رحم و آن روده‌ها ویران شود	گر همه کیر خر اندر وی رود
مانده عاجز کز چه شد این خر چو مو	خر همی شد لاغر و خاتون او
علت او که نتیجه‌ش لاغریست	نعل‌بندان را نمود آن خر که چیست
هیچ کس از سر او مخبر نشد	هیچ علت اندرو ظاهر نشد
شد تفحص را دمادم مستعد	در تفحص اندر افتاد او به جد
زانک جد جوینده یابنده بود	جد را باید که جان بنده بود
دید خفته زیر خر آن نرگسک	چون تفحص کرد از حال اشک
بس عجب آمد از آن آن زال را	از شکاف در بدید آن حال را
که به عقل و رسم مردان با زنان	خر همی‌گاید کنیزک را چنان
پس من اولیتر که خر ملک منست	در حسد شد گفت چون این ممکنست
خوان نهادست و چراغ افروخته	خر مهذب گشته و آموخته
کای کنیزک چند خواهی خانه روفت	کرد نادیده و در خانه بکوفت
کای کنیزک آمدم در باز کن	از پی روپوش می‌گفت این سخن
راز را از بهر طمع خود نهفت	کرد خاموش و کنیزک را نگفت
کرد پنهان پیش شد در را گشاد	پس کنیزک جمله آلات فساد
لب فرو مالید یعنی صایمم	رو ترش کرد و دو دیده پر ز نم
خانه را می‌روفتم بهر عطن	در کف او نرمه جاروبی که من
گفت خاتون زیر لب کای اوستاد	چونک باع جاروب در را وا گشاد
چیست آن خر برگسسته از علف	رو ترش کردی و جاروبی به کف
ز انتظار تو دو چشمش سوی در	نیم کاره و خشمگین جنبان ذکر
داشتش آن دم چو بی‌جرمان عزیز	زیر لب گفت این نهان کرد از کنیز
رو فلان خانه ز من پیغام بر	بعد از آن گفتش که چادر نه به سر
مختصر کردم من افسانهٔ زنان	این چنین گو وین چنین کن وآنچنان
چون براهش کرد آن زال ستیر	آنچ مقصودست مغز آن بگیر
در فرو بست و همی‌گفت آن زمان	بود از مستی شهوت شادمان
رسته‌ام از چار دانگ و از دو دانگ	یافتم خلوت زنم از شکر بانگ
در شرار شهوت خر بی‌قرار	از طرب گشته بزان زن هزار
بز گرفتن گیج را نبود شگفت	چه بزان که آن شهوت او را بز گرفت
تا نماید خر چو یوسف نار نور	میل شهوت کر کند دل را و کور
خویشتن را نور مطلق داند او	ای بسا سرمست نار و نارجو
با رهش آرد بگرداند ورق	جز مگر بندهٔ خدا یا جذب حق
در طریقت نیست الا عاریه	تا بداند که آن خیال ناریه
نیست چون شهوت بتر ز آفتاب ره	زشتها را خوب بنماید شره
صد هزاران زیرکان را کرد دنگ	صد هزاران نام خوش را کرد ننگ
یوسفی را چون نماید آن جهود	چون خری را یوسف مصری نمود
شهد را خود چون کند وقت نبرد	بر تو سرگین را فسونش شهد کرد
یا نکاحی کن گریزان شو ز شر	شهوت از خوردن بود کم کن ز خور
دخل را خرجی بباید لاجرم	چون بخوردی می‌کشد سوی حرم
تا که دیوت نفکند اندر بلا	پس نکاح آمد چو لاحول و لا
ورنه آمد گربه و دنبه ربود	چون حریص خوردنی زن خواه زود
زود بر نه پیش از آن کو بر نهد	بار سنگی بر خری که می‌جهد
گرد آتش با چنین دانش مگرد	فعل آتش را نمی‌دانی تو برد
از شرر نه دیگ ماند نه ابا	علم دیگ و آتش ار نبود ترا
تا پزد آب دیگ سالم در ازیز	آب حاضر باید و فرهنگ نیز
ریش و مو سوزد چو آنجا بگذری	چون ندانی دانش آهنگری
شادمانه لاجرم کیفر چشید	در فرو بست آن زن و خر را کشید
خفت اندر زیر آن نر خر ستان	در میان خانه آوردش کشان
تا رسد در کام خود آن قحبه نیز	هم بر آن کرسی که دید او از کنیز
آتشی از کیر خر در وی فروخت	پا بر آورد و خر اندر ویی سپوخت
تا بخایه در زمان خاتون بمرد	خر مؤدب گشته در خاتون فشرد
روده‌ها بسکسته شد از همدگر	بر درید از زخم کیر خر جگر
کرسی از یک‌سو زن از یک‌سو فتاد	دم نزد در حال آن زن جان بداد
مرد او و برد جان ریب المنون	صحن خانه پر ز خون شد زن نگون
تو شهیدی دیده‌ای از کیر خر	مرگ بد با صد فضیحت ای پدر
در چنین ننگی مکن جان را فدی	تو عذاب الخزی بشنو از نبی
زیر او بودن از آن ننگین‌ترست	دانک این نفس بهیمی نر خرست
تو حقیقت دان که مثل آن زنی	در ره نفس ار بمیری در منی
زانک صورتها کند بر وفق خو	نفس ما را صورت خر بدهد او
الله الله از تن چون خر گریز	این بود اظهار سر در رستخیز
کافران گفتند نار اولی ز عار	کافران را بیم کرد ایزد ز نار
هم‌چو این ناری که این زن را بکاست	گفت نی آن نار اصل عارهاست
در گلو بگرفت لقمه مرگ بد	لقمه اندازه نخورد از حرص خود
گرچه باشد لقمه حلوا و خبیص	لقمه اندازه خور ای مرد حریص
هین ز قرآن سورهٔ رحمن بخوان	حق تعالی داد میزان را زبان
آز و حرص آمد ترا خصم مضل	هین ز حرص خویش میزان را مهل
حرص مپرست ای فجل ابن الفجل	حرص جوید کل بر آید او ز کل
کردی ای خاتون تو استا را به راه	آن کنیزک می‌شد و می‌گفت آه
جاهلانه جان بخواهی باختن	کار بی‌استاد خواهی ساختن
ننگ آمد که بپرسی حال دام	ای ز من دزدیده علمی ناتمام
هم نیفتادی رسن در گردنش	هم بچیدی دانه مرغ از خرمنش
چون کلوا خواندی بخوان لا تسرفوا	دانه کمتر خور مکن چندین رفو
این کند علم و قناعت والسلام	تا خوری دانه نیفتی تو به دام
جاهلان محروم مانده در ندم	نعمت از دنیا خورد عاقل نه غم
دانه خوردن گشت بر جمله حرام	چون در افتد در گلوشان حبل دام
دانه چون زهرست در دام ار چرد	مرغ اندر دام دانه کی خورد
هم‌چو اندر دام دنیا این عوام	مرغ غافل می‌خورد دانه ز دام
کرده‌اند از دانه خود را خشک‌بند	باز مرغان خبیر هوشمند
کور آن مرغی که در فخ دانه خواست	که اندرون دام دانه زهرباست
وآن ظریفان را به مجلسها کشید	صاحب دام ابلهان را سر برید
وز ظریفان بانگ و نالهٔ زیر و زار	که از آنها گوشت می‌آید به کار
دید خاتون را به مرده زیر خر	پس کنیزک آمد از اشکاف در
گر ترا استاد خود نقشی نمود	گفت ای خاتون احمق این چه بود
اوستا ناگشته بگشادی دکان	ظاهرش دیدی سرش از تو نهان
آن کدو را چون ندیدی ای حریص	کیر دیدی هم‌چو شهد و چون خبیص
آن کدو پنهان بماندت از نظر	یا چون مستغرق شدی در عشق خر
اوستادی برگرفتی شاد شاد	ظاهر صنعت بدیدی زوستاد
از ره مردان ندیده غیر صوف	ای بسا زراق گول بی‌وقوف
از شهان ناموخته جز گفت و لاف	ای بسا شوخان ز اندک احتراف
می‌دمد بر ابلهان که عیسی‌ام	هر یکی در کف عصا که موسی‌ام
باز خواهد از تو سنگ امتحان	آه از آن روزی که صدق صادقان
یا حریصان جمله کورانند و خرس	آخر از استاد باقی را بپرس
صید گرگانند این ابله رمه	جمله جستی باز ماندی از همه
بی‌خبر از گفت خود چون طوطیان	صورتی بنشینده گشتی ترجمان
عکس خود را پیش او آورده رو	طوطیی در آینه می‌بیند او
حرف می‌گوید ادیب خوش‌زبان	در پس آیینه آن استا نهان
گفتن طوطیست که اندر آینه‌ست	طوطیک پنداشته کین گفت پست
بی‌خبر از مکر آن گرگ کهن	پس ز جنس خویش آموز سخن
ورنه ناموزد جز از جنس خودش	از پس آیینه می‌آموزدش
لیک از معنی و سرش بی‌خبر	گفت را آموخت زان مرد هنر
از بشر جز این چه داند طوطیک	از بشر بگرفت منطق یک به یک
خویش را بیند مردی ممتلی	هم‌چنان در آینهٔ جسم ولی
کی ببیند وقت گفت و ماجرا	از پس آیینه عقل کل را
وان گر سرست و او زان بی‌خبر	او گمان دارد که می‌گوید بشر
او نداند طوطی است او نی ندیم	حرف آموزد ولی سر قدیم
کین سخن کار دهان افتاد و حلق	هم صفیر مرغ آموزند خلق
جز سلیمان قرانی خوش‌نظر	لیک از معنی مرغان بی‌خبر
منبر و محفل بدان افروختند	حرف درویشان بسی آموختند
یا در آخر رحمت آمد ره نمود	یا به جز آن حرفشان روزی نبود
در رهی ماده سگی بد حامله	آن یکی می‌دید خواب اندر چله
سگ‌بچه اندر شکم بد ناپدید	ناگهان آواز سگ‌بچگان شنید
سگ‌بچه اندر شکم چون زد ندا	بس عجب آمد ورا آن بانگها
هیچ‌کس دیدست این اندر جهان	سگ‌بچه اندر شکم ناله کنان
حیرت او دم به دم می‌گشت بیش	چون بجست از واقعه آمد به خویش
جز که درگاه خدا عز و جل	در چله کس نی که گردد عقده حل
در چله وا مانده‌ام از ذکر تو	گفت یا رب زین شکال و گفت و گو
در حدیقهٔ ذکر و سیبستان شوم	پر من بگشای تا پران شوم
که آن مثالی دان ز لاف جاهلان	آمدش آواز هاتف در زمان
چشم بسته بیهده گویان شده	کز حجاب و پرده بیرون نامده
نه شکارانگیز و نه شب پاسبان	بانگ سگ اندر شکم باشد زیان
دزد نادیده که دفع او شود	گرگ نادیده که منع او بود
در نظر کند و بلافیدن جری	از حریصی وز هوای سروری
بی بصیرت پا نهاده در فشار	از هوای مشتری و گرم‌دار
روستایی را بدان کژ می‌نهد	ماه نادیده نشانها می‌دهد
صد نشان نادیده گوید بهر جاه	از برای مشتری در وصف ماه
لیک ایشان را درو ریب و شکیست	مشتری کو سود دارد خود یکیست
مشتری را باد دادند این گروه	از هوای مشتری بی‌شکوه
از غم هر مشتری هین برتر آ	مشتری ماست الله اشتری
عالم آغاز و پایان توست	مشتریی جو که جویان توست
عشق‌بازی با دو معشوقه بدست	هین مکش هر مشتری را تو به دست
نبودش خود قیمت عقل و خرد	زو نیابی سود و مایه گر خرد
تو برو عرضه کنی یاقوت و لعل	نیست او را خود بهای نیم نعل
دیو هم‌چون خویش مرجومت کند	حرص کورت کرد و محرومت کند
کردشان مرجوم چون خود آن سخوط	هم‌چنانک اصحاب فیل و قوم لوط
چون سوی هر مشتری نشتافتند	مشتری را صابران در یافتند
بخت و اقبال و بقا شد زو بری	آنک گردانید رو زان مشتری
هم‌چو حال اهل ضروان در حسد	ماند حسرت بر حریصان تا ابد
عقل کامل داشت و پایان دانیی	بود مردی صالحی ربانیی
شهره اندر صدقه و خلق حسن	در ده ضروان به نزدیک یمن
آمدندی مستمندان سوی او	کعبهٔ درویش بودی کوی او
هم ز گندم چون شدی از که جدا	هم ز خوشه عشر دادی بی‌ریا
نان شدی عشر دگر دادی ز نان	آرد گشتی عشر دادی هم از آن
چارباره دادی زانچ کاشتی	عشر هر دخلی فرو نگذاشتی
جمع فرزندان خود را آن جوان	بس وصیتها بگفتی هر زمان
وا مگیریدش ز حرص خویشتن	الله الله قسم مسکین بعد من
در پناه طاعت حق پایدار	تا بماند بر شما کشت و ثمار
حق فرستادست بی‌تخمین و ریب	دخلها و میوه‌ها جمله ز غیب
درگه سودست سودی بر زنی	در محل دخل اگر خرجی کنی
باز کارد که ویست اصل ثمار	ترک اغلب دخل را در کشت‌زار
که ندارد در بروییدن شکی	بیشتر کارد خورد زان اندکی
که آن غله‌ش هم زان زمین حاصل شدست	زان بیفشاند به کشتن ترک دست
می‌خرد چرم و ادیم و سختیان	کفشگر هم آنچ افزاید ز نان
هم ازینها می‌گشاید رزق بند	که اصول دخلم اینها بوده‌اند
هم در آنجا می‌کند داد و کرم	دخل از آنجا آمدستش لاجرم
اصل روزی از خدا دان هر نفس	این زمین و سختیان پرده‌ست و بس
تا بروید هر یکی را صد هزار	چون بکاری در زمین اصل کار
در زمینی که سبب پنداشتی	گیرم اکنون تخم را گر کاشتی
جز که در لابه و دعا کف در زنی	چون دو سه سال آن نروید چون کنی
دست و سر بر دادن رزقش گواه	دست بر سر می‌زنی پیش اله
تا همو را جوید آنک رزق‌جوست	تا بدانی اصل اصل رزق اوست
مستی از وی جو مجو از بنگ و خمر	رزق از وی جو مجو از زید و عمرو
نصرت از وی خواه نه از عم و خال	توانگری زو خو نه از گنج و مال
هین کرا خواهی در آن دم خواندن	عاقبت زینها بخواهی ماندن
تا تو باشی وارث ملک جهان	این دم او را خوان و باقی را بمان
یهرب المولود یوما من ابیه	چون یفر المرء آید من اخیه
که بت تو بود و از ره مانع او	زان شود هر دوست آن ساعت عدو
چون ز نقشی انس دل می‌یافتی	روی از نقاش رو می‌تافتی
وز تو برگردند و در خصمی روند	این دم ار یارانت با تو ضد شوند
آنچ فردا خواست شد امروز شد	هین بگو نک روز من پیروز شد
تا قیامت عین شد پیشین مرا	ضد من گشتند اهل این سرا
عمر با ایشان به پایان آورم	پیش از آنک روزگار خود برم
شکر کز عیبش بگه واقف شدم	کالهٔ معیوب بخریده بدم
عاقبت معیوب بیرون آمدی	پیش از آن کز دست سرمایه شدی
ماه و جان داده پی کالهٔ معیب	مال رفته عمر رفته ای نسیب
شاد شادان سوی خانه می‌شدم	رخت دادم زر قلبی بستدم
پیش از آنک عمر بگذشتی فزون	شکر کین زر قلب پیدا شد کنون
حیف بودی عمر ضایع کردنم	قلب ماندی تا ابد در گردنم
پای خود زو وا کشم من زود زود	چون بگه‌تر قلبی او رو نمود
گر حقد و رشک او بیرون زند	یار تو چون دشمنی پیدا کند
خویشتن را ابله و نادان مکن	تو از آن اعراض او افغان مکن
که نگشتی در جوال او کهن	بلک شکر حق کن و نان بخش کن
تا بجویی یار صدق سرمدی	از جوالش زود بیرون آمدی
رشتهٔ یاری او گردد سه تو	نازنین یاری که بعد از مرگ تو
یا بود مقبول سلطان و شفیع	آن مگر سلطان بود شاه رفیع
غر او دیدی عیان پیش از اجل	رستی از قلاب و سالوس و دغل
گر بدانی گنج زر آمد نهان	این جفای خلق با تو در جهان
تا ترا ناچار رو آن سو کنند	خلق را با تو چنین بدخو کنند
خصم گردند و عدو و سرکشان	این یقین دان که در آخر جمله‌شان
لا تذرنی فرد خواهان از احد	تو بمانی با فغان اندر لحد
هم ز داد تست شهد وافیان	ای جفاات به ز عهد وافیان
گندم خود را به ارض الله سپار	بشنو از عقل خود ای انباردار
دیو را با دیوچه زوتر بکش	تا شود آمن ز دزد و از شپش
هم‌چو کبکش صید کن ای نره صقر	کو همی ترساندت هم دم ز فقر
ننگ باشد که کند کبکش شکار	باز سلطان عزیزی کامیار
چون زمین‌شان شوره بد سودی نداشت	بس وصیت کرد و تخم وعظ کاشت
پند را اذنی بباید واعیه	گرچه ناصح را بود صد داعیه
او ز پندت می‌کند پهلو تهی	تو به صد تلطیف پندش می‌دهی
صد کس گوینده را عاجز کند	یک کس نامستمع ز استیز و رد
کی بود کی گرفت دمشان در حجر	ز انبیا ناصح‌تر و خوش لهجه‌تر
می‌نشد بدبخت را بگشاده بند	زانچ کوه و سنگ درکار آمدند
نعتشان شدت بل اشد قسوة	آنچنان دلها که بدشان ما و من
داد او را قابلیت شرط نیست	چارهٔ آن دل عطای مبدلیست
داد لب و قابلیت هست پوست	بلک شرط قابلیت داد اوست
هم‌چو خورشیدی کفش رخشان شود	اینک موسی را عصا ثعبان شود
که آن نگنجد در ضمیر و عقل ما	صد هزاران معجزات انبیا
نیستها را قابلیت از کجاست	نیست از اسباب تصریف خداست
هیچ معدومی به هستی نامدی	قابلی گر شرط فعل حق بدی
طالبان را زیر این ازرق تتق	سنتی بنهاد و اسباب و طرق
گاه قدرت خارق سنت شود	بیشتر احوال بر سنت رود
باز کرده خرق عادت معجزه	سنت و عادت نهاده با مزه
قدرت از عزل سبب معزول نیست	بی‌سبب گر عز به ما موصول نیست
لیک عزل آن مسبب ظن مبر	ای گرفتار سبب بیرون مپر
قدرت مطلق سببها بر درد	هر چه خواهد آن مسبب آورد
تا بداند طالبی جستن مراد	لیک اغلب بر سبب راند نفاذ
پس سبب در راه می‌باید بدید	چون سبب نبود چه ره جوید مرید
که نه هر دیدار صنعش را سزاست	این سببها بر نظرها پرده‌هاست
تا حجب را بر کند از بیخ و بن	دیده‌ای باید سبب سوراخ کن
هرزه داند جهد و اکساب و دکان	تا مسبب بیند اندر لامکان
نیست اسباب و وسایط ای پدر	از مسبب می‌رسد هر خیر و شر
تا بماند دور غفلت چند گاه	جز خیالی منعقد بر شاه‌راه
از برای ابتلای خیر و شر	چونک صانع خواست ایجاد بشر
مشت خاکی از زمین بستان گرو	جبرئیل صدق را فرمود رو
تا گزارد امر رب‌العالمین	او میان بست و بیامد تا زمین
خاک خود را در کشید و شد حذر	دست سوی خاک برد آن مؤتمر
کز برای حرمت خلاق فرد	پس زبان بگشاد خاک و لابه کرد
رو بتاب از من عنان خنگ رخش	ترک من گو و برو جانم ببخش
بهر لله هل مرا اندر مبر	در کشاکشهای تکلیف و خطر
کرد بر تو علم لوح کل پدید	بهر آن لطفی که حقت بر گزید
دایما با حق مکلم آمدی	تا ملایک را معلم آمدی
تو حیات جان وحیی نی بدن	که سفیر انبیا خواهی بدن
کو حیات تن بود تو آن جان	بر سرافیلت فضیلت بود از آن
نفخ تو نشو دل یکتا بود	بانگ صورش نشات تن‌ها بود
پس ز دادش داد تو فاضل بود	جان جان تن حیات دل بود
سعی تو رزق دل روشن دهد	باز میکائیل رزق تن دهد
داد رزق تو نمی‌گنجد به کیل	او بداد کیل پر کردست ذیل
تو بهی چون سبق رحمت بر غضب	هم ز عزرائیل با قهر و عطب
بهترین هر چهاری ز انتباه	حامل عرش این چهارند و تو شاه
هم تو باشی افضل هشت آن زمانش	روز محشر هشت بینی حاملانش
بوی می‌برد او کزین مقصود چیست	هم‌چنین برمی‌شمرد و می‌گریست
بست آن سوگندها بر وی سبیل	معدن شرم و حیا بد جبرئیل
بازگشت و گفت یا رب العباد	بس که لابه کردش و سوگند داد
لیک زانچ رفت تو داناتری	که نبودم من به کارت سرسری
هفت گردون باز ماند از مسیر	گفت نامی که ز هولش ای بصیر
ورنه آسانست نقل مشت گل	شرمم آمد گشتم از نامت خجل
که بدرانند این افلاک را	که تو زوری داده‌ای املاک را
مشت خاکی در ربا از وی چو شیر	گفت میکائیل را تو رو به زیر
دست کرد او تا که برباید از آن	چونک میکائیل شد تا خاکدان
گشت او لابه‌کنان و اشک‌ریز	خاک لرزید و درآمد در گریز
با سرشک پر ز خون سوگند داد	سینه سوزان لابه کرد و اجتهاد
که بکردت حامل عرش مجید	که به یزدان لطیف بی‌ندید
تشنگان فضل را تو مغرفی	کیل ارزاق جهان را مشرفی
دارد و کیال شد در ارتزاق	زانک میکائیل از کیل اشتقاق
بین که خون‌آلود می‌گویم سخن	که امانم ده مرا آزاد کن
گفت چون ریزم بر آن ریش این نمک	معدن رحم اله آمد ملک
که برآورد از نبی آدم غریو	هم‌چنانک معدن قهرست دیو
لطف غالب بود در وصف خدا	سبق رحمت بر غضب هست ای فتا
مشکهاشان پر ز آب جوی او	بندگان دارند لابد خوی او
گفت الناس علی دین الملوک	آن رسول حق قلاوز سلوک
خالی از مقصود دست و آستین	رفت میکائیل سوی رب دین
خاک از زاری و گریه بسته کرد	گفت ای دانای سر و شاه فرد
من نتانستم که آرم ناشنود	آب دیده پیش تو با قدر بود
من نتانستم حقوق آن گذاشت	آه و زاری پیش تو بس قدر داشت
من چگونه گشتمی استیزه‌گر	پیش تو بس قدر دارد چشم تر
بنده را که در نماز آ و بزار	دعوت زاریست روزی پنج بار
وآن فلاح این زاری است و اقتراح	نعرهٔ مذن که حیا عل فلاح
راه زاری بر دلش بسته کنی	آن که خواهی کز غمش خسته کنی
چون نباشد از تضرع شافعی	تا فرو آید بلا بی‌دافعی
جان او را در تضرع آوری	وانک خواهی کز بلااش وا خری
که بریشان آمد آن قهر گران	گفته‌ای اندر نبی که آن امتان
تا بلا زیشان بگشتی باز پس	چون تضرع می‌نکردند آن نفس
آن گنههاشان عبادت می‌نمود	لیک دلهاشان چون قاسی گشته بود
آب از چشمش کجا داند دوید	تا نداند خویش را مجرم عنید
ابر پر آتش جدا شد از سما	قوم یونس را چو پیدا شد بلا
ابر می‌غرید رخ می‌ریخت رنگ	برق می‌انداخت می‌سوزید سنگ
که پدید آمد ز بالا آن کرب	جملگان بر بامها بودند شب
سر برهنه جانب صحرا شدند	جملگان از بامها زیر آمدند
تا همه ناله و نفیر افراختند	مادران بچگان برون انداختند
خاک می‌کردند بر سر آن نفر	از نماز شام تا وقت سحر
رحم آمد بر سر آن قوم لد	جملگی آوازها بگرفته شد
اندک‌اندک ابر وا گشتن گرفت	بعد نومیدی و آه ناشکفت
وقت خاکست و حدیث مستفیض	قصهٔ یونس درازست و عریض
وآن بها که آنجاست زاری را کجاست	چون تضرع را بر حق قدرهاست
خیز ای گرینده و دایم بخند	هین امید اکنون میان را چست بند
اشک را در فضل با خون شهید	که برابر می‌نهد شاه مجید
که برو زان خاک پر کن کف بیا	گفت اسرافیل را یزدان ما
باز آغازید خاکستان حنین	آمد اسرافیل هم سوی زمین
که ز دمهای تو جان یابد موات	کای فرشتهٔ صور و ای بحر حیات
پر شود محشر خلایق از رمیم	در دمی از صور یک بانگ عظیم
برجهید ای کشتگان کربلا	در دمی در صور گویی الصلا
برزنید از خاک سر چون شاخ و برگ	ای هلاکت دیدگان از تیغ مرگ
پر شود این عالم از احیای تو	رحمت تو وآن دم گیرای تو
حامل عرشی و قبلهٔ دادها	تو فرشتهٔ رحمتی رحمت نما
چار جو در زیر او پر مغفرت	عرش معدن گاه داد و معدلت
جوی خمر و دجلهٔ آب روان	جوی شیر و جوی شهد جاودان
در جهان هم چیزکی ظاهر شود	پس ز عرش اندر بهشتستان رود
از چه از زهر فنا و ناگوار	گرچه آلوده‌ست اینجا آن چهار
زان چهار و فتنه‌ای انگیختند	جرعه‌ای بر خاک تیره ریختند
خود برین قانع شدند این ناکسان	تا بجویند اصل آن را این خسان
چشمه کرده سینهٔ هر زال را	شیر داد و پرورش اطفال را
چشمه کرده از عنب در اجترا	خمر دفع غصه و اندیشه را
چشمه کرده باطن زنبور را	انگبین داروی تن رنجور را
از برای طهر و بهر کرع را	آب دادی عام اصل و فرع را
تو برین قانع شدی ای بوالفضول	تا ازینها پی بری سوی اصول
که چه می‌گوید فسون محراک را	بشنو اکنون ماجرای خاک را
می‌کند صد گونه شکل و چاپلوس	پیش اسرافیل‌گشته او عبوس
که مدار این قهر را بر من حلال	که بحق ذات پاک ذوالجلال
بدگمانی می‌دود اندر سرم	من ازین تقلیب بویی می‌برم
زانک مرغی را نیازارد هما	تو فرشتهٔ رحمتی رحمت نما
تو همان کن کان دو نیکوکار کرد	ای شفا و رحمت اصحاب درد
گفت عذر و ماجرا نزد اله	زود اسرافیل باز آمد به شاه
عکس آن الهام دادی در ضمیر	کز برون فرمان بدادی که بگیر
نهی کردی از قساوت سوی هوش	امر کردی در گرفتن سوی گوش
ای بدیع افعال و نیکوکار رب	سبق رحمت گشت غالب بر غضب
که ببین آن خاک پر تخییل را	گفت یزدان زو عزرائیل را
مشت خاکی هین بیاور با شتاب	آن ضعیف زال ظالم را بیاب
سوی کرهٔ خاک بهر اقتضا	رفت عزرائیل سرهنگ قضا
داد سوگندش بسی سوگند خورد	خاک بر قانون نفیر آغاز کرد
ای مطاع الامر اندر عرش و فرش	کای غلام خاص و ای حمال عرش
رو به حق آنک با تو لطف کرد	رو به حق رحمت رحمن فرد
پیش او زاری کس مردود نیست	حق شاهی که جز او معبود نیست
رو بتابم ز آمر سر و علن	گفت نتوانم بدین افسون که من
هر دو امرند آن بگیر از راه علم	گفت آخر امر فرمود او به حلم
در صریح امر کم جو التباس	گفت آن تاویل باشد یا قیاس
که کنی تاویل این نامشتبه	فکر خود را گر کنی تاویل به
سینه‌ام پر خون شد از شورابه‌ات	دل همی‌سوزد مرا بر لابه‌ات
رحم بیشستم ز درد دردناک	نیستم بی‌رحم بل زان هر سه پاک
ور دهد حلوا به دستش آن حلیم	گر طبانجه می‌زنم من بر یتیم
ور شود غره به حلوا وای او	این طبانجه خوشتر از حلوای او
لیک حق لطفی همی‌آموزدم	بر نفیر تو جگر می‌سوزدم
در حدث پنهان عقیق بی‌بها	لطف مخفی در میان قهرها
منع کردن جان ز حق جان کندنست	قهر حق بهتر ز صد حلم منست
نعم رب‌العالمین و نعم عون	بترین قهرش به از حلم دو کون
جان سپردن جان فزاید بهر او	لطفهای مضمر اندر قهر او
سر قدم کن چونک فرمودت تعال	هین رها کن بدگمانی و ضلال
مستی و جفت و نهالیها دهد	آن تعال او تعالیها دهد
من نیارم کرد وهن و پیچ پیچ	باری آن امر سنی را هیچ هیچ
زان گمان بد بدش در گوش بند	این همه بشنید آن خاک نژند
لابه و سجده همی‌کرد او چو مست	باز از نوعی دگر آن خاک پست
من سر و جان می‌نهم رهن و ضمان	گفت نه برخیز نبود زین زیان
جز بدان شاه رحیم دادگر	لابه مندیش و مکن لابه دگر
امر او کز بحر انگیزید گرد	بنده فرمانم نیارم ترک کرد
نشنوم از جان خود هم خیر و شر	جز از آن خلاق گوش و چشم و سر
او مرا از جان شیرین جان‌ترست	گوش من از گفت غیر او کرست
صدهزاران جان دهم او رایگان	جان ازو آمد نیامد او ز جان
کیک چه بود که بسوزم زو گلیم	جان کی باشد کش گزینم بر کریم
صم و بکم و عمی من از غیر او	من ندانم خیر الا خیر او
که منم در کف او هم‌چون سنان	گوش من کرست از زاری‌کنان
زان شهی جو کان بود در دست او	احمقانه از سنان رحمت مجو
کو اسیر آمد به دست آن سنی	باسنان و تیغ لابه چون کنی
آلتی کو سازدم من آن شوم	او به صنعت آزرست و من صنم
ور مرا خنجر کند خنجر شوم	گر مرا ساغر کند ساغر شوم
ور مرا آتش کند تابی دهم	گر مرا چشمه کند آبی هم
ور مرا ناوک کند در تن جهم	گر مرا باران کند خرمن دهم
ور مرا یاری کند خدمت کنم	گر مرا ماری کند زهر افکنم
نیستم در صف طاعت بین بین	من چو کلکم در میان اصبعین
یک کفی بربود از آن خاک کهن	خاک را مشغول کرد او در سخن
خاک مشغول سخن چون بی‌خودان	ساحرانه در ربود از خاکدان
تا به مکتب آن گریزان پای را	برد تا حق تربت بی‌رای را
که ترا جلاد این خلقان کنم	گفت یزدان که به علم روشنم
چون فشارم خلق را در مرگ حلق	گفت یا رب دشمنم گیرند خلق
که مرا مبغوض و دشمن‌رو کنی	تو روا داری خداوند سنی
از تب و قولنج و سرسام و سنان	گفت اسبابی پدید آرم عیان
در مرضها و سببهای سه تو	که بگردانم نظرشان را ز تو
که سببها را بدرند ای عزیز	گفت یا رب بندگان هستند نیز
در گذشته از حجب از فضل رب	چشمشان باشد گذاره از سبب
یافته رسته ز علت و اعتلال	سرمهٔ توحید از کحال حال
راه ندهند این سببها را به دل	ننگرند اندر تب و قولنج و سل
چون دوا نپذیرد آن فعل قضاست	زانک هر یک زین مرضها را دواست
چون دوای رنج سرما پوستین	هر مرض دارد دوا می‌دان یقین
سردی از صد پوستین هم بگذرد	چون خدا خواهد که مردی بفسرد
نه به جامه به شود نه از آشیان	در وجودش لرزه‌ای بنهد که آن
وان دوا در نفع هم گمره شود	چون قضا آید طبیب ابله شود
زین سببهای حجاب گول‌گیر	کی شود محجوب ادراک بصیر
فرع بیند چونک مرد احول بود	اصل بیند دیده چون اکمل بود
پس ترا کی بیند او اندر میان	گفت یزدان آنک باشد اصل دان
پیش روشن‌دیدگان هم پرده‌ای	گرچه خویش را عامه پنهان کرده‌ای
چون نظرشان مست باشد در دول	وانک ایشان را شکر باشد اجل
چون روند از چاه و زندان در چمن	تلخ نبود پیش ایشان مرگ تن
کس نگرید بر فوات هیچ هیچ	وا رهیدند از جهان پیچ‌پیچ
هیچ ازو رنجد دل زندانیی	برج زندان را شکست ارکانیی
تا روان و جان ما از حبس رست	کای دریغ این سنگ مرمر را شکست
برج زندان را بهی بود و الیف	آن رخام خوب و آن سنگ شریف
دست او در جرم این باید شکست	چون شکستش تا که زندانی برست
جز کسی کز حبس آرندش به دار	هیچ زندانی نگوید این فشار
از میان زهر ماران سوی قند	تلخ کی باشد کسی را کش برند
می‌پرد با پر دل بی‌پای تن	جان مجرد گشته از غوغای تن
خسپد و بیند به خواب او گلستان	هم‌چو زندانی چه که اندر شبان
تا درین گلشن کنم من کر و فر	گوید ای یزدان مرا در تن مبر
وا مرو والله اعلم بالصواب	گویدش یزدان دعا شد مستجاب
مرگ نادیده به جنت در رود	این چنین خوابی ببین چون خوش بود
بر تن با سلسله در قعر چاه	هیچ او حسرت خورد بر انتباه
که ترا بر آسمان بودست بزم	مؤمنی آخر در آ در صف رزم
هم‌چو شمعی پیش محراب ای غلام	بر امید راه بالا کن قیام
هم‌چو شمع سر بریده جمله شب	اشک می‌بار و همی‌سوز از طلب
سوی خوان آسمانی کن شتاب	لب فرو بند از طعام و از شراب
در هوای آسمان رقصان چو بید	دم به دم بر آسمان می‌دار امید
آب و آتش رزق می‌افزایدت	دم به دم از آسمان می‌آیدت
منگر اندر عجز و بنگر در طلب	گر ترا آنجا برد نبود عجب
زانک هر طالب به مطلوبی سزاست	کین طلب در تو گروگان خداست
تا دلت زین چاه تن بیرون شود	جهد کن تا این طلب افزون شود
تو بگویی زنده‌ام ای غافلان	خلق گوید مرد مسکین آن فلان
هشت جنت در دلم بشکفته است	گر تن من هم‌چو تن‌ها خفته است
چه غمست ار تن در آن سرگین بود	جان چو خفته در گل و نسرین بود
کو به گلشن خفت یا در گولخن	جان خفته چه خبر دارد ز تن
نعره یا لیت قومی یعلمون	می‌زند جان در جهان آبگون
پس فلک ایوان کی خواهد بدن	گر نخواهد زیست جان بی این بدن
فی السماء رزقکم روزی کیست	گر نخواهد بی بدن جان تو زیست
در فتی در لوت و در قوت شریف	وا رهی زین روزی ریزهٔ کثیف
می‌روی پاک و سبک هم‌چون پری	گر هزاران رطل لوتش می‌خوری
چارمیخ معده آهنجت کند	که نه حبس باد و قولنجت کند
ور خوری پر گیرد آروغت دماغ	گر خوری کم گرسنه مانی چو زاغ
پر خوری شد تخمه را تن مستحق	کم خوری خوی بد و خشکی و دق
بر چنان دریا چو کشتی شو سوار	از طعام الله و قوت خوش‌گوار
دم به دم قوت خدا را منتظر	باش در روزه شکیبا و مصر
هدیه‌ها را می‌دهد در انتظار	که آن خدای خوب‌کار بردبار
که سبک آید وظیفه یا که دیر	انتظار نان ندارد مرد سیر
در مجاعت منتظر در جست و جو	بی‌نوا هر دم همی گوید که کو
آن نوالهٔ دولت هفتاد تو	چون نباشی منتظر ناید به تو
از برای خوان بالا مردوار	ای پدر الانتظار الانتظار
آفتاب دولتی بر وی بتافت	هر گرسنه عاقبت قوتی بیافت
صاحب خوان آش بهتر آورد	ضیف با همت چو ز آشی کم خورد
ظن بد کم بر به رزاق کریم	جز که صاحب خوان درویشی لئیم
تا نخستین نور خور بر تو زند	سر برآور هم‌چو کوهی ای سند
هست خورشید سحر را منتظر	که آن سر کوه بلند مستقر
گر نبودی پای مرگ اندر میان	آن یکی می‌گفت خوش بودی جهان
که نیرزیدی جهان پیچ‌پیچ	آن دگر گفت ار نبودی مرگ هیچ
مهمل و ناکوفته بگذاشته	خرمنی بودی به دشت افراشته
تخم را در شوره خاکی کاشتی	مرگ را تو زندگی پنداشتی
زندگی را مرگ بیند ای غبین	عقل کاذب هست خود معکوس‌بین
آنچنان که هست در خدعه‌سرا	ای خدا بنمای تو هر چیز را
حسرتش آنست کش کم بود برگ	هیچ مرده نیست پر حسرت ز مرگ
در میان دولت و عیش و گشاد	ورنه از چاهی به صحرا اوفتاد
نقل افتادش به صحرای فراخ	زین مقام ماتم و ننگین مناخ
بادهٔ خاصی نه مستیی ز دوغ	مقعد صدقی نه ایوان دروغ
رسته زین آب و گل آتشکده	مقعد صدق و جلیسش حق شده
یک دو دم ماندست مردانه بمیر	ور نکردی زندگانی منیر
امر آید هر یکی تن را که خیز	در حدیث آمد که روز رستخیز
که بر آرید ای ذرایر سر ز خاک	نفخ صور امرست از یزدان پاک
هم‌چو وقت صبح هوش آید به تن	باز آید جان هر یک در بدن
در خراب خود در آید چون کنوز	جان تن خود را شناسد وقت روز
جان زرگر سوی درزی کی رود	جسم خود بشناسد و در وی رود
روح ظالم سوی ظالم می‌دود	جان عالم سوی عالم می‌دود
چونک بره و میش وقت صبحگاه	که شناسا کردشان علم اله
چون نداند جان تن خود ای صنم	پای کفش خود شناسد در ظلم
حشر اکبر را قیاس از وی بگیر	صبح حشر کوچکست ای مستجیر
نامه پرد تا یسار و تا یمین	آنچنان که جان بپرد سوی طین
فسق و تقوی آنچ دی خو کرده بود	در کفش بنهند نامهٔ بخل و جود
باز آید سوی او آن خیر و شر	چون شود بیدار از خواب او سحر
وقت بیداری همان آید به پیش	گر ریاضت داده باشد خوی خویش
چون عزا نامه سیه یابد شمال	ور بد او دی خام و زشت و در ضلال
وقت بیداری برد در ثمین	ور بد او دی پاک و با تقوی و دین
بر نشان مرگ و محشر دو گوا	هست ما را خواب و بیداری ما
مرگ اصغر مرگ اکبر را زدود	حشر اصغر حشر اکبر را نمود
وآن شود در حشر اکبر بس عیان	لیک این نامه خیالست و نهان
زین خیال آنجا برویاند صور	این خیال اینجا نهان پیدا اثر
در دلش چون در زمینی دانه‌ای	در مهندس بین خیال خانه‌ای
چون زمین که زاید از تخم درون	آن خیال از اندرون آید برون
روز محشر صورتی خواهد شدن	هر خیالی کو کند در دل وطن
چون نبات اندر زمین دانه‌گیر	چون خیال آن مهندس در ضمیر
مؤمنان را در بیانش حصه‌ایست	مخلصم زین هر دو محشر قصه‌ایست
بر جهند از خاک زشت و خوب تیز	چون بر آید آفتاب رستخیز
نقد نیک و بد به کوره می‌روند	سوی دیوان قضا پویان شوند
نقد قلب اندر زحیر و در گداز	نقد نیکو شادمان و ناز ناز
سر دلها می‌نماید در جسد	لحظه لحظه امتحانها می‌رسد
یا چو خاکی که بروید سرهاش	چون ز قندیل آب و روغن گشته فاش
سر دی پیدا کند دست بهار	از پیاز و گندنا و کوکنار
وآن دگر هم‌چون بنفشه سرنگون	آن یکی سرسبز نحن المتقون
گشته ده چشمه ز بیم مستقر	چشمها بیرون جهید از خطر
تا که نامه ناید از سوی یسار	باز مانده دیده‌ها در انتظار
زانک نبود بخت نامهٔ راست زپ	چشم گردان سوی راست و سوی چپ
سر سیه از جرم و فسق آگنده‌ای	نامه‌ای آید به دست بنده‌ای
جز که آزار دل صدیق نه	اندرو یک خیر و یک توفیق نه
تسخر و خنبک زدن بر اهل راه	پر ز سر تا پای زشتی و گناه
و آن چو فرعونان انا و انای او	آن دغل‌کاری و دزدیهای او
داند او که سوی زندان شد رحیل	چون بخواند نامهٔ خود آن ثقیل
جرم پیدا بسته راه اعتذار	پس روان گردد چو دزدان سوی دار
بر دهانش گشته چون مسمار بد	آن هزاران حجت و گفتار بد
گشته پیدا گم شده افسانه‌اش	رخت دزدی بر تن و در خانه‌اش
که نباشد خار را ز آتش گزیر	پس روان گردد به زندان سعیر
بوده پنهان گشته پیدا چون عسس	چون موکل آن ملایک پیش و پس
که برو ای سگ به کهدانهای خویش	می‌برندش می‌سپوزندش به نیش
تا بود که بر جهد زان چاه او	می‌کشد پا بر سر هر راه او
در امیدی روی وا پس می‌کند	منتظر می‌ایستد تن می‌زند
خشک اومیدی چه دارد او جز آن	اشک می‌بارد چون باران خزان
رو به درگاه مقدس می‌کند	هر زمانی روی وا پس می‌کند
که بگوییدش کای بطال عور	پس ز حق امر آید از اقلیم نور
رو چه وا پس می‌کنی ای خیره‌سر	انتظار چیستی ای کان شر
ای خدا آزار و ای شیطان‌پرست	نامه‌ات آنست کت آمد به دست
چه نگری پس بین جزای کار خویش	چون بدیدی نامهٔ کردار خویش
در چنین چه کو امید روشنی	بیهده چه مول مولی می‌زنی
نه ترا در سر و باطن نیتی	نه ترا از روی ظاهر طاعتی
نه ترا در روز پرهیز و صیام	نه ترا شبها مناجات و قیام
نه نظر کردن به عبرت پیش و پس	نه ترا حفظ زبان ز آزار کس
پس چه باشد مردن یاران ز پیش	پیش چه بود یاد مرگ و نزع خویش
ای دغا گندم‌نمای جوفروش	نه ترا بر ظلم توبهٔ پر خروش
راست چون جویی ترازوی جزا	چون ترازوی تو کژ بود و دغا
نامه چون آید ترا در دست راست	چونک پای چپ بدی در غدر و کاست
سایهٔ تو کژ فتد در پیش هم	چون جزا سایه‌ست ای قد تو خم
که شود که را از آن هم کوز پشت	زین قبل آید خطابات درشت
صد چنانم صد چنانم صد چنان	بنده گوید آنچ فرمودی بیان
ورنه می‌دانی فضیحتها به علم	خود تو پوشیدی بترها را به حلم
از ورای خیر و شر و کفر و کیش	لیک بیرون از جهاد و فعل خویش
وز خیال و وهم من یا صد چو من	وز نیاز عاجزانهٔ خویشتن
از ورای راست باشی یا عتو	بودم اومیدی به محض لطف تو
بودم اومید ای کریم بی‌عوض	بخشش محضی ز لطف بی‌عوض
سوی فعل خویشتن می‌ننگرم	رو سپس کردم بدان محض کرم
که وجودم داده‌ای از پیش بیش	سوی آن اومید کردم روی خویش
من همیشه معتمد بودم بر آن	خلعت هستی بدادی رایگان
محض بخشایش در آید در عطا	چون شمارد جرم خود را و خطا
که بدستش چشم دل سوی رجا	کای ملایک باز آریدش به ما
وآن خطاها را همه خط بر زنیم	لاابالی وار آزادش کنیم
کش زیان نبود ز غدر و از صلاح	لا ابالی مر کسی را شد مباح
تا نماند جرم و زلت بیش و کم	آتشی خوش بر فروزیم از کرم
می‌بسوزد جرم و جبر و اختیار	آتشی کز شعله‌اش کمتر شرار
خار را گلزار روحانی کنیم	شعله در بنگاه انسانی زنیم
کیمیا یصلح لکم اعمالکم	ما فرستادیم از چرخ نهم
کر و فر اختیار بوالبشر	خود چه باشد پیش نور مستقر
پیه‌پاره منظر بینای او	گوشت‌پاره آلت گویای او
مدرکش دو قطره خون یعنی جنان	مسمع او آن دو پاره استخوان
طمطراقی در جهان افکنده‌ای	کرمکی و از قذر آکنده‌ای
ای ایاز آن پوستین را یاد دار	از منی بودی منی را واگذار
پوستین و چارقش آویخته	آن ایاز از زیرکی انگیخته
چارقت اینست منگر درعلا	می‌رود هر روز در حجرهٔ خلا
اندر آنجا زر و سیم و خمره‌ایست	شاه را گفتند او را حجره‌ایست
بسته می‌دارد همیشه آن در او	راه می‌ندهد کسی را اندرو
چیست خود پنهان و پوشیده ز ما	شاه فرمود ای عجب آن بنده را
نیم‌شب بگشای و اندر حجره شو	پس اشارت کرد میری را که رو
سر او را بر ندیمان فاش کن	هر چه یابی مر ترا یغماش کن
از لئیمی سیم و زر پنهان کند	با چنین اکرام و لطف بی‌عدد
وانگه او گندم‌نمای جوفروش	می‌نماید او وفا و عشق و جوش
کفر باشد پیش او جز بندگی	هر که اندر عشق یابد زندگی
در گشاد حجرهٔ او رای زد	نیم‌شب آن میر با سی معتمد
جانب حجره روانه شادمان	مشعله بر کرده چندین پهلوان
هر یکی همیان زر در کش کنیم	که امر سلطانست بر حجره زنیم
از عقیق و لعل گوی و از گهر	آن یکی می‌گفت هی چه جای زر
بلک اکنون شاه را خود جان ویست	خاص خاص مخزن سلطان ویست
لعل و یاقوت و زمرد یا عقیق	چه محل دارد به پیش این عشیق
تسخری می‌کرد بهر امتحان	شاه را بر وی نبودی بد گمان
باز از وهمش همی‌لرزید دل	پاک می‌دانستش از هر غش و غل
من نخواهم که برو خجلت رود	که مبادا کین بود خسته شود
هر چه خواهد گو بکن محبوب ماست	این نکردست او و گر کرد او رواست
او منم من او چه گر در پرده‌ام	هر چه محبوبم کند من کرده‌ام
این چنین تخلیط ژاژست و خیال	باز گفتی دور از آن خو و خصال
کو یکی دریاست قعرش ناپدید	از ایاز این خود محالست و بعید
جملهٔ هستی ز موجش چکره‌ای	هفت دریا اندرو یک قطره‌ای
قطره‌هااش یک به یک میناگرند	جمله پاکیها از آن دریا برند
وز برای چشم بد نامش ایاز	شاه شاهانست و بلک شاه‌ساز
از ره غیرت که حسنش بی‌حدست	چشمهای نیک هم بر وی به دست
تا بگویم وصف آن رشک ملک	یک دهان خواهم به پهنای فلک
تنگ آید در فغان این حنین	ور دهان یابم چنین و صد چنین
شیشهٔ دل از ضعیفی بشکند	این قدر گر هم نگویم ای سند
بهر تسکین بس قبا بدریده‌ام	شیشهٔ دل را چو نازک دیده‌ام
بی‌گمان باید که دیوانه شوم	من سر هر ماه سه روز ای صنم
روز پیروزست نه پیروزه است	هین که امروز اول سه روزه است
دم به دم او را سر مه می‌بود	هر دلی که اندر غم شه می‌بود
چون شدم دیوانه رفت اکنون ز ساز	قصهٔ محمود و اوصاف ایاز
از خراج اومید بر ده شد خراب	زانک پیلم دید هندستان به خواب
بعد ما ضاعت اصول العافیه	کیف یاتی النظم لی والقافیه
بل جنون فی جنون فی جنون	ما جنون واحد لی فی الشجون
منذ عاینت البقاء فی الفنا	ذاب جسمی من اشارات الکنی
ماندم از قصه تو قصهٔ من بگوی	ای ایاز از عشق تو گشتم چو موی
تو مرا که افسانه گشتستم بخوان	بس فسانهٔ عشق تو خواندم به جان
من که طورم تو موسی وین صدا	خود تو می‌خوانی نه من ای مقتدی
زانک موسی می‌بداند که تهیست	کوه بیچاره چه داند گفت چیست
اندکی دارد ز لطف روح تن	کوه می‌داند به قدر خویشتن
آیتی از روح هم‌چون آفتاب	تن چو اصطرلاب باشد ز احتساب
شرط باشد مرد اصطرلاب‌ریز	آن منجم چون نباشد چشم‌تیز
تا برد از حالت خورشید بو	تا صطرلابی کند از بهر او
چه قدر داند ز چرخ و آفتاب	جان کز اصطرلاب جوید او صواب
درجهان دیدن یقین بس قاصری	تو که ز اصطرب دیده بنگری
کو جهان سبلت چرا مالیده‌ای	تو جهان را قدر دیده دیده‌ای
تا که دریا گردد این چشم چو جوی	عارفان را سرمه‌ای هست آن بجوی
این چه سودا و پریشان گفتنست	ذره‌ای از عقل و هوش ار با منست
پس گناه من درین تخلیط چیست	چونک مغز من ز عقل و هش تهیست
عقل جملهٔ عاقلان پیشش بمرد	نه گناه اوراست که عقلم ببرد
ما سواک للعقول مرتجی	یا مجیر العقل فتان الحجی
ما حسدت الحسن مذ زینتنی	ما اشتهیت العقل مذ جننتنی
قل بلی والله یجزیک الثواب	هل جنونی فی هواک مستطاب
گوش و هوشی کو که در فهمش رسی	گر بتازی گوید او ور پارسی
حلقهٔ او سخرهٔ هر گوش نیست	بادهٔ او درخور هر هوش نیست
رو رو ای جان زود زنجیری بیار	باز دیگر آمدم دیوانه‌وار
گر دو صد زنجیر آری بردرم	غیر آن زنجیر زلف دلبرم
که آن یکی گنجیست مالامال راز	بازگردان قصهٔ عشق ایاز
تا ببیند چارقی با پوستین	می‌رود هر روز در حجرهٔ برین
عقل از سر شرم از دل می‌برد	زانک هستی سخت مستی آورد
مستی هستی بزد ره زین کمین	صد هزاران قرن پیشین را همین
که چرا آدم شود بر من رئیس	شد عزرائیلی ازین مستی بلیس
صد هنر را قابل و آماده‌ام	خواجه‌ام من نیز و خواجه‌زاده‌ام
تا به خدمت پیش دشمن بیستم	در هنر من از کسی کم نیستم
پیش آتش مر وحل را چه محل	من ز آتش زاده‌ام او از وحل
صدر عالم بودم و فخر زمن	او کجا بود اندر آن دوری که من
که آتشی بود الولد سر ابیه	شعله می‌زد آتش جان سفیه
علتی را پیش آوردن چرا	نه غلط گفتم که بد قهر خدا
مستمر و مستقرست از ازل	کار بی‌علت مبرا از علل
علت حادث چه گنجد یا حدث	در کمال صنع پاک مستحث
صنع مغزست و آب صورت چو پوست	سر آب چه بود آب ما صنع اوست
جانت جوید مغز و کوبد پوستت	عشق دان ای فندق تن دوستت
داد بدلنا جلودا پوستش	دوزخی که پوست باشد دوستش
لیک آتش را قشورت هیزمست	معنی و مغزت بر آتش حاکمست
قدرت آتش همه بر ظرف اوست	کوزهٔ چوبین که در وی آب جوست
مالک دوزخ درو کی هالکست	معنی انسان بر آتش مالکست
تا چو مالک باشی آتش را کیا	پس میفزا تو بدن معنی فزا
لاجرم چون پوست اندر دوده‌ای	پوستها بر پوست می‌افزوده‌ای
قهر حق آن کبر را پوستین کنیست	زانک آتش را علف جز پوست نیست
جاه و مال آن کبر را زان دوستست	این تکبر از نتیجهٔ پوستست
منجمد چون غفلت یخ ز آفتاب	این تکبر چیست غفلت از لباب
نرم گشت و گرم گشت و تیز راند	چون خبر شد ز آفتابش یخ نماند
خوار و عاشق شد که ذل من طمع	شد ز دید لب جملهٔ تن طمع
بند عز من قنع زندان اوست	چون نبیند مغز قانع شد به پوست
سنگ تا فانی نشد کی شد نگین	عزت اینجا گبریست و ذل دین
وقت مسکین گشتن تست وفنا	در مقام سنگی آنگاهی انا
که ز سرگینست گلحن را کمال	کبر زان جوید همیشه جاه و مال
شحم و لحم و کبر و نخوت آکنند	کین دو دایه پوست را افزون کنند
پوست را زان روی لب پنداشتند	دیده را بر لب لب نفراشتند
کو شکار آمد شبیکهٔ جاه را	پیش‌وا ابلیس بود این راه را
سایهٔ مردان زمرد این دو را	مال چون مارست و آن جاه اژدها
کور گردد مار و ره‌رو وا رهد	زان زمرد مار را دیده جهد
هر که خست او گفته لعنت بر بلیس	چون برین ره خار بنهاد آن رئیس
غدر را آن مقتدا سابق‌پیست	یعنی این غم بر من از غدر ویست
جملگان بر سنت او پا زدند	بعد ازو خود قرن بر قرن آمدند
تا در افتد بعد او خلق از عمی	هر که بنهد سنت بد ای فتا
کو سری بودست و ایشان دم‌غزه	جمع گردد بر وی آن جمله بزه
پیش می‌آورد که هستم ز طین	لیک آدم چارق و آن پوستین
لاجرم او عاقبت محمود بود	چون ایاز آن چارقش مورود بود
کارگاه هست‌کن جز نیست چیست	هست مطلق کارساز نیستیست
یا نهاله کارد اندر مغرسی	بر نوشته هیچ بنویسد کسی
تخم کارد موضعی که کشته نیست	کاغذی جوید که آن بنوشته نیست
کاغذ اسپید نابنوشته باش	تو برادر موضع ناکشته باش
تا بکارد در تو تخم آن ذوالکرم	تا مشرف گردی از نون والقلم
مطبخی که دیده‌ای نادیده گیر	خود ازین پالوه نالیسیده گیر
پوستین و چارق از یادت رود	زانک ازین پالوده مستیها بود
ذکر دلق و چارق آنگاهی کنی	چون در آید نزع و مرگ آهی کنی
که نباشد از پناهی پشتیی	تا نمانی غرق موج زشتیی
ننگری رد چارق و در پوستین	یاد ناری از سفینهٔ راستین
پس ظلمنا ورد سازی بر ولا	چونک درمانی به غرقاب فنا
سر برید این مرغ بی‌هنگام را	دیو گوید بنگرید این خام را
که پدید آید نمازش بی‌نماز	دور این خصلت ز فرهنگ ایاز
نعره‌های او همه در وقت خویش	او خروس آسمان بوده ز پیش
بانگ بهر حق کند نه بهر دانگ	ای خروسان از وی آموزید بانگ
صبح کاذب عالم و نیک و بدش	صبح کاذب آید و نفریبدش
تا که صبح صادقش پنداشتند	اهل دنیا عقل ناقص داشتند
که به بوی روز بیرون آمدست	صبح کاذب کاروانها را زدست
کو دهد بس کاروانها را به باد	صبح کاذب خلق را رهبر مباد
صبح صادق را تو کاذب هم مبین	ای شده تو صبح کاذب را رهین
از چه داری بر برادر ظن همان	گر نداری از نفاق و بد امان
نامهٔ خود خواند اندر حق یار	بدگمان باشد همیشه زشت‌کار
انبیا را ساحر و کژ خوانده‌اند	آن خسان که در کژیها مانده‌اند
این گمان بردند بر حجرهٔ ایاز	وآن امیران خسیس قلب‌ساز
ز آینهٔ خود منگر اندر دیگران	کو دفینه دارد و گنج اندر آن
بهر ایشان کرد او آن جست و جو	شاه می‌دانست خود پاکی او
نیم شب که باشد او زان بی‌خبر	کای امیر آن حجره را بگشای در
بعد از آن بر ماست مالشهای او	تا پدید آید سگالشهای او
من از آن زرها نخواهم جز خبر	مر شما را دادم آن زر و گهر
از برای آن ایاز بی ندید	این همی‌گفت و دل او می‌طپید
این جفاگر بشنود او چون شود	که منم کین بر زبانم می‌رود
که ازین افزون بود تمکین او	باز می‌گوید به حق دین او
وز غرض وز سر من غافل بود	کی به قذف زشت من طیره شود
برد بیند کی شود او مات رنج	مبتلی چون دید تاویلات رنج
کو به بحر عاقبتها ناظرست	صاحب تاویل ایاز صابرست
هست تعبیرش به پیش او عیان	هم‌چو یوسف خواب این زندانیان
کو بود واقف ز سر خواب غیر	خواب خود را چون نداند مرد خیر
کم نگردد وصلت آن مهربان	گر زنم صد تیغ او را ز امتحان
من ویم اندر حقیقت او منم	داند او که آن تیغ بر خود می‌زنم
اندر آمد ناگهان رنجوریی	جسم مجنون را ز رنج و دوریی
تا پدید آمد بر آن مجنون خناق	خون بجوش آمد ز شعلهٔ اشتیاق
گفت چاره نیست هیچ از رگ‌زنش	پس طبیب آمد بدار و کردنش
رگ‌زنی آمد بدانجا ذو فنون	رگ زدن باید برای دفع خون
بانک بر زد در زمان آن عشق‌خو	بازوش بست و گرفت آن نیش او
گر بمیرم گو برو جسم کهن	مزد خود بستان و ترک فصد کن
چون نمی‌ترسی تو از شیر عرین	گفت آخر از چه می‌ترسی ازین
گرد بر گرد تو شب گرد آمده	شیر و گرگ و خرس و هر گور و دده
ز انبهی عشق و وجد اندر جگر	می نه آیدشان ز تو بوی بشر
کم ز سگ باشد که از عشق او عمیست	گرگ و خرس و شیر داند عشق چیست
کی بجستی کلب کهفی قلب را	گر رگ عشقی نبودی کلب را
گر نشد مشهور هست اندر جهان	هم ز جنس او به صورت چون سگان
کی بری تو بوی دل از گرگ و میش	بو نبردی تو دل اندر جنس خویش
کی زدی نان بر تو و کی تو شدی	گر نبودی عشق هستی کی بدی
ورنه نان را کی بدی تا جان رهی	نان تو شد از چه ز عشق و اشتها
جان که فانی بود جاویدان کند	عشق نان مرده را می جان کند
صبر من از کوه سنگین هست بیش	گفت مجنون من نمی‌ترسم ز نیش
عاشقم بر زخمها بر می‌تنم	منبلم بی‌زخم ناساید تنم
این صدف پر از صفات آن درست	لیک از لیلی وجود من پرست
نیش را ناگاه بر لیلی زنی	ترسم ای فصاد گر فصدم کنی
در میان لیلی و من فرق نیست	داند آن عقلی که او دل‌روشنیست
در صبوحی کای فلان ابن الفلان	گفت معشوقی به عاشق ز امتحان
یا که خود را راست گو یا ذا الکرب	مر مرا تو دوست‌تر داری عجب
که پرم از تتو ز ساران تا قدم	گفت من در تو چنان فانی شدم
در وجودم جز تو ای خوش‌کام نیست	بر من از هستی من جز نام نیست
هم‌چو سرکه در تو بحر انگبین	زان سبب فانی شدم من این چنین
پر شود او از صفات آفتاب	هم‌چو سنگی کو شود کل لعل ناب
پر شود از وصف خور او پشت و رو	وصف آن سنگی نماند اندرو
دوستی خور بود آن ای فتا	بعد از آن گر دوست دارد خویش را
دوستی خویش باشد بی‌گمان	ور که خود را دوست دارد ای بجان
خواه تا او دوست دارد آفتاب	خواه خود را دوست دارد لعل ناب
هر دو جانب جز ضیای شرق نیست	اندرین دو دوستی خود فرق نیست
زانک یک من نیست آنجا دو منست	تا نشد او لعل خود را دشمنست
هست ظلمانی حقیقت ضد نور	زانک ظلمانیست سنگ و روزکور
زانک او مناع شمس اکبرست	خویشتن را دوست دارد کافرست
او همه تاریکیست و در فنا	پس نشاید که بگوید سنگ انا
گفت منصوری اناالحق و برست	گفت فرعونی انا الحق گشت پست
وین انا را رحمةالله ای محب	آن انا را لعنة الله در عقب
آن عدوی نور بود و این عشیق	زانک او سنگ سیه بد این عقیق
ز اتحاد نور نه از رای حلول	این انا هو بود در سر ای فضول
تا به لعلی سنگ تو انور شود	جهد کن تا سنگیت کمتر شود
دم به دم می‌بین بقا اندر فنا	صبر کن اندر جهاد و در عنا
وصف لعلی در تو محکم می‌شود	وصف سنگی هر زمان کم می‌شود
وصف مستی می‌فزاید در سرت	وصف هستی می‌رود از پیکرت
تا ز حلقهٔ لعل یابی گوشوار	سمع شو یکبارگی تو گوش‌وار
زین تن خاکی که در آبی رسی	هم‌چو چه کن خاک می‌کن گر کسی
چاه ناکنده بجوشد از زمین	گر رسد جذبهٔ خدا آب معین
اندک اندک خاک چه را می‌تراش	کار می‌کن تو بگوش آن مباش
هر که جدی کرد در جدی رسید	هر که رنجی دید گنجی شد پدید
بر در حق کوفتن حلقهٔ وجود	گفت پیغمبر رکوعست و سجود
بهر او دولت سری بیرون کند	حلقهٔ آن در هر آنکو می‌زند
طالب گنج و زر و خمره بدند	آن امینان بر در حجره شدند
با دو صد فرهنگ و دانش چند کس	قفل را برمی‌گشادند از هوس
از میان قفلها بگزیده بود	زانک قفل صعب و پر پیچیده بود
از برای کتم آن سر از عوام	نه ز بخل سیم و مال و زر خام
قوم دیگر نام سالوسم کنند	که گروهی بر خیال بد تنند
از خسان محفوظ‌تر از لعل کان	پیش با همت بود اسرار جان
زر نثار جان بود نزد شهان	زر به از جانست پیش ابلهان
عقل گوید نیک بین که آن نیست آب	حرص تازد بیهده سوی سراب
نعرهٔ عقل آن زمان پنهان شده	حرص غالب بود و زر چون جان شده
گشته پنهان حکمت و ایمای او	گشته صدتو حرص و غوغاهای او
آنگه از حکمت ملامت بشنود	تا که در چاه غرور اندر فتد
نفس لوامه برو یابید دست	چون ز بند دام باد او شکست
نشنود پند دل آن گوش کرش	تا به دیوار بلا ناید سرش
از نصیحتها کند دو گوش کر	کودکان را حرص گوزینه و شکر
در نصیحت هر دو گوشش باز شد	چونک دردت دنبلش آغاز شد
باز کردند آن زمان آن چند کس	حجره را با حرص و صدگونه هوس
هم‌چو اندر دوغ گندیده هوام	اندر افتادند از در ز ازدحام
خورد امکان نی و بسته هر دو پر	عاشقانه در فتد با کر و فر
چارقی بدریده بود و پوستین	بنگریدند از یسار و از یمین
چارق اینجا جز پی روپوش نیست	باز گفتند این مکان بی‌نوش نیست
امتحان کن حفره و کاریز را	هین بیاور سیخهای تیز را
حفره‌ها کردند و گوهای عمیق	هر طرف کندند و جستند آن فریق
کنده‌های خالییم ای کندگان	حفره‌هاشان بانگ می‌داد آن زمان
کنده‌ها را باز می‌انباشتند	زان سگالش شرم هم می‌داشتند
مانده مرغ حرصشان بی‌چینه‌ای	بی‌عدد لا حول در هر سینه‌ای
حفرهٔ دیوار و در غمازشان	زان ضلالتهای یاوه‌تازشان
با ایاز امکان هیچ انکار نی	ممکن اندای آن دیوار نی
حایط و عرصه گواهی می‌دهند	گر خداع بی‌گناهی می‌دهند
پر ز گرد و روی زرد و شرمسار	باز می‌گشتند سوی شهریار
که بغلتان از زر و همیان تهیست	شاه قاصد گفت هین احوال چیست
فر شادی در رخ و رخسار کو	ور نهان کردید دینار و تسو
برگ سیماهم وجوهم اخضرست	گرچه پنهان بیخ هر بیخ آورست
نک منادی می‌کند شاخ بلند	آنچ خورد آن بیخ از زهر و ز قند
برگهای سبز اندر شاخ چیست	بیخ اگر بی‌برگ و از مایه تهیست
شاخ دست و پا گواهی می‌دهد	بر زبان بیخ گل مهری نهد
هم‌چو سایه پیش مه ساجد شدند	آن امینان جمله در عذر آمدند
پیش شه رفتند با تیغ و کفن	عذر آن گرمی و لاف و ما و من
هر یکی می‌گفت کای شاه جهان	از خجالت جمله انگشتان گزان
ور ببخشی هست انعام و نوال	گر بریزی خون حلالستت حلال
تا چه فرمایی تو ای شاه مجید	کرده‌ایم آنها که از ما می‌سزید
شب شبیها کرده باشد روز روز	گر ببخشی جرم ما ای دل‌فروز
ورنه صد چون ما فدای شاه باد	گر ببخشی یافت نومیدی گشاد
من نخواهم کرد هست آن ایاز	گفت شه نه این نواز و این گداز
زخم بر رگهای آن نیکوپیست	این جنایت بر تن و عرض ویست
ظاهرا دورم ازین سود و زیان	گرچه نفس واحدیم از روی جان
جز مزید حلم و استظهار نیست	تهمتی بر بنده شه را عار نیست
بی‌گنه را تو نظر کن چون کند	متهم را شاه چون قارون کند
مانع اظهار آن حلمست و بس	شاه را غافل مدان از کار کس
لا ابالی‌وار الا حلم او	من هنا یشفع به پیش علم او
ورنه هیبت آن مجالش کی دهد	آن گنه اول ز حلمش می‌جهد
هست بر حلمش دیت بر عاقله	خونبهای جرم نفس قاتله
دیو در مستی کلاه از وی ربود	مست و بی‌خود نفس ما زان حلم بود
دیو با آدم کجا کردی ستیز	گرنه ساقی حلم بودی باده‌ریز
اوستاد علم و نقاد نقود	گاه علم آدم ملایک را کی بود
شد ز یک بازی شیطان روی زرد	چونک در جنت شراب حلم خورد
زیرک و دانا و چستش کرده بود	آن بلادرهای تعلیم ودود
دزد را آورد سوی رخت او	باز آن افیون حلم سخت او
ساقیم تو بوده‌ای دستم بگیر	عقل آید سوی حلمش مستجیر
ای ایاز پاک با صد احتراز	کن میان مجرمان حکم ای ایاز
در کف جوشت نیابم یک دغل	گر دو صد بارت بجوشم در عمل
امتحانها از تو جمله شرمسار	ز امتحان شرمنده خلقی بی‌شمار
کوه و صد کوهست این خود حلم نیست	بحر بی‌قعرست تنها علم نیست
ورنه من آن چارقم و آن پوستین	گفت من دانم عطای تست این
هر که خود بشناخت یزدان را شناخت	بهر آن پیغامبر این را شرح ساخت
باقی ای خواجه عطای اوست این	چارقت نطفه‌ست و خونت پوستین
تو مگو که نیستش جز این قدر	بهر آن دادست تا جویی دگر
تا بدانی نخل و دخل بوستان	زان نماید چند سیب آن باغبان
تا بداند گندم انبار را	کف گندم زان دهد خریار را
تا شناسی علم او را مستزاد	نکته‌ای زان شرح گوید اوستاد
دورت اندازد چنانک از ریش خس	ور بگویی خود همینش بود و بس
داد نادر در جهان بنیاد نه	ای ایاز اکنون بیا و داده ده
وز طمع بر عفو و حلمت می‌تنند	مجرمانت مستحق کشتن‌اند
آب کوثر غالب آید یا لهب	تا که رحمت غالب آید یا غضب
شاخ حلم و خشم از عهد الست	از پی مردم‌ربایی هر دو هست
نفی و اثباتست در لفظی قرین	بهر این لفظ الست مستبین
لیک در وی لفظ لیس شد قرین	زانک استفهام اثباتیست این
کاسهٔ خاصان منه بر خوان عام	ترک کن تا ماند این تقریر خام
آن یکی آهن‌ربا وین که‌ربا	قهر و لطفی چون صبا و چون وبا
قسم باطل باطلان را می‌کشد	می‌کشد حق راستان را تا رشد
معده صفرایی بود سرکا کشد	معده حلوایی بود حلوا کشد
فرش افسرده حرارت را خورد	فرش سوزان سردی از جالس برد
خصم بینی از تو سطوت می‌جهد	دوست بینی از تو رحمت می‌جهد
زانک نوعی انتقامست انتظار	ای ایاز این کار را زوتر گزار
با وجود آفتاب اختر فناست	گفت ای شه جملگی فرمان تراست
کو برون آید به پیش آفتاب	زهره کی بود یا عطارد یا شهاب
کی چنین تخم ملامت کشتمی	گر ز دلق و پوستین بگذشتمی
در میان صد خیالیی حسود	قفل کردن بر در حجره چه بود
هر یکی زیشان کلوخ خشک‌جو	دست در کرده درون آب جو
ماهیی با آب عاصی کی شود	پس کلوخ خشک در جو کی بود
که وفا را شرم می‌آید ز من	بر من مسکین جفا دارند ظن
چند حرفی از وفا واگفتمی	گر نبودی زحمت نامحرمی
حرف می‌رانیم ما بیرون پوست	چون جهانی شبهت و اشکال‌جوست
داستان مغز نغزی بشنوی	گر تو خود را بشکنی مغزی شوی
مغز و روغن را خود آوازی کجاست	جوز را در پوستها آوازهاست
هست آوازش نهان در گوش نوش	دارد آوازی نه اندر خورد گوش
ژغژغ آواز قشری کی شنود	گرنه خوش‌آوازی مغزی بود
تا که خاموشانه بر مغزی زنی	ژغژغ آن زان تحمل می‌کنی
وانگهان چون لب حریف نوش شو	چند گاهی بی‌لب و بی‌گوش شو
خواجه یک روز امتحان کن گنگ باش	چند گفتی نظم و نثر و راز فاش
این یکی بار امتحان شیرین بپز	چند پختی تلخ و تیز و شورگز
در کف آید نامهٔ عصیان سیاه	آن یکی را در قیامت ز انتباه
پر معاصی متن نامه و حاشیه	سرسیه چون نامه‌های تعزیه
هم‌چو دارالحرب پر از کافری	جمله فسق و معصیت بد یک سری
در یمین ناید درآید در شمال	آنچنان نامهٔ پلید پر وبال
دست چپ را شاید آن یا در یمین	خود همین‌جا نامهٔ خود را ببین
آن چپ دانیش پیش از امتحان	موزهٔ چپ کفش چپ هم در دکان
هست پیدا نعرهٔ شیر و کپی	چون نباشی راست می‌دان که چپی
هر چپی را راست فضل او کند	آنک گل را شاهد و خوش‌بو کند
بحر را ماء معینی او دهد	هر شمالی را یمینی او دهد
تا ببینی دست‌برد لطفهاش	گر چپی با حضرت او راست باش
بگذرد از چپ در آید در یمین	تو روا داری که این نامهٔ مهین
کی بود خود درخور اندر دست راست	این چنین نامه که پرظلم و جفاست
هم بد او را یک کنیزک هم‌چو حور	زاهدی را یک زنی بد بس غیور
با کنیزک خلوتش نگذاشتی	زان ز غیرت پاس شوهر داشتی
تاکشان فرصت نیفتد در خلا	مدتی زن شد مراقب هر دو را
عقل حارس خیره‌سر گشت و تباه	تا در آمد حکم و تقدیر اله
عقل کی بود در قمر افتد خسوف	حکم و تقدیرش چو آید بی‌وقوف
یادش آمد طشت و در خانه بد آن	بود در حمام آن زن ناگهان
طشت سیمین را ز خانهٔ ما بیار	با کنیزک گفت رو هین مرغ‌وار
که به خواجه این زمان خواهد رسید	آن کنیزک زنده شد چون این شنید
پس دوان شد سوی خانه شادمان	خواجه در خانه‌ست و خلوت این زمان
که بیابد خواجه را خلوت چنین	عشق شش ساله کنیزک را بد این
خواجه را در خانه در خلوت بیافت	گشت پران جانب خانه شتافت
که احتیاط و یاد در بستن نبود	هر دو عاشق را چنان شهوت ربود
جان به جان پیوست آن دم ز اختلاط	هر دو با هم در خزیدند از نشاط
چون فرستادم ورا سوی وطن	یاد آمد در زمان زن را که من
اندر افکندم قج نر را به میش	پنبه در آتش نهادم من به خویش
در پی او رفت و چادر می‌کشید	گل فرو شست از سر و بی‌جان دوید
عشق کو و بیم کو فرقی عظیم	آن ز عشق جان دوید و این ز بیم
سیر زاهد هر مهی یک روزه راه	سیر عارف هر دمی تا تخت شاه
کی بود یک روز او خمسین الف	گرچه زاهد را بود روزی شگرف
باشد از سال جهان پنجه هزار	قدر هر روزی ز عمر مرد کار
زهرهٔ وهم ار بدرد گو بدر	عقلها زین سر بود بیرون در
جمله قربانند اندر کیش عشق	ترس مویی نیست اندر پیش عشق
وصف بندهٔ مبتلای فرج و جوف	عشق وصف ایزدست اما که خوف
با یحبوهم قرین در مطلبی	چون یحبون بخواندی در نبی
خوف نبود وصف یزدان ای عزیز	پس محبت وصف حق دان عشق نیز
وصف حادث کو وصف پاک کو	وصف حق کو وصف مشتی خاک کو
صد قیامت بگذرد و آن ناتمام	شرح عشق ار من بگویم بر دوام
حد کجا آنجا که وصف ایزدست	زانک تاریخ قیامت را حدست
از فراز عرش تا تحت‌الثری	عشق را پانصد پرست و هر پری
عاشقان پران‌تر از برق و هوا	زاهد با ترس می‌تازد به پا
که آسمان را فرش سازد درد عشق	کی رسند این خایفان در گرد عشق
کز جهان و زین روش آزاد شو	جز مگر آید عنایتهای ضو
که سوی شه یافت آن شهباز ره	از قش خود وز دش خود باز ره
از ورای این دو آمد جذب یار	این قش و دش هست جبر و اختیار
بانگ در در گوش ایشان در فتاد	چون رسید آن زن به خانه در گشاد
مرد بر جست و در آمد در نماز	آن کنیزک جست آشفته ز ساز
درهم و آشفته و دنگ و مرید	زن کنیزک را پژولیده بدید
در گمان افتاد زن زان اهتزاز	شوی خود را دید قایم در نماز
دید آلودهٔ منی خصیه و ذکر	شوی را برداشت دامن بی‌خطر
ران و زانو گشت آلوده و پلید	از ذکر باقی نطفه می‌چکید
خصیهٔ مرد نمازی باشد این	بر سرش زد سیلی و گفت ای مهین
وین چنین ران و زهار پر قذر	لایق ذکر و نمازست این ذکر
لایقست انصاف ده اندر یمین	نامهٔ پر ظلم و فسق و کفر و کین
آفریدهٔ کیست وین خلق و جهان	گر بپرسی گبر را کین آسمان
که آفرینش بر خدایی‌اش گواست	گوید او کین آفریدهٔ آن خداست
هست لایق با چنین اقرار او	کفر و فسق و استم بسیار او
آن فضیحتها و آن کردار کاست	هست لایق با چنین اقرار راست
تا شد او لایق عذاب هول را	فعل او کرده دروغ آن قول را
هم ز خود هر مجرمی رسوا شود	روز محشر هر نهان پیدا شود
بر فساد او به پیش مستعان	دست و پا بدهد گواهی با بیان
لب بگوید من چنین پرسیده‌ام	دست گوید من چنین دزدیده‌ام
فرج گوید من بکردستم زنی	پای گوید من شدستم تا منی
گوش گوید چیده‌ام س الکلام	چشم گوید کرده‌ام غمزهٔ حرام
که دروغش کرد هم اعضای خویش	پس دروغ آمد ز سر تا پای خویش
از گواهی خصیه شد زرقش دروغ	آنچنان که در نماز با فروغ
باشد اشهد گفتن و عین بیان	پس چنان کن فعل که آن خود بی‌زبان
گفته باشد اشهد اندر نفع و ضر	تا همه تن عضو عضوت ای پسر
که منم محکوم و این مولای ماست	رفتن بنده پی خواجه گواست
توبه کن زانها که کردستی تو پیش	گر سیه کردی تو نامهٔ عمر خویش
آب توبه‌ش ده اگر او بی‌نمست	عمر اگر بگذشت بیخش این دمست
تا درخت عمر گردد با نبات	بیخ عمرت را بده آب حیات
زهر پارینه ازین گردد چو قند	جمله ماضیها ازین نیکو شوند
تا همه طاعت شود آن ما سبق	سیئاتت را مبدل کرد حق
کوششی کن هم به جان و هم به تن	خواجه بر توبهٔ نصوحی خوش به تن
بگرویدستی و لیک از نو گرو	شرح این توبهٔ نصوح از من شنو
بد ز دلاکی زن او را فتوح	بود مردی پیش ازین نامش نصوح
مردی خود را همی‌کرد او نهان	بود روی او چو رخسار زنان
در دغا و حیله بس چالاک بود	او به حمام زنان دلاک بود
بو نبرد از حال و سر آن هوس	سالها می‌کرد دلاکی و کس
لیک شهوت کامل و بیدار بود	زانک آواز و رخش زن‌وار بود
مرد شهوانی و در غرهٔ شباب	چادر و سربند پوشیده و نقاب
خوش همی‌مالید و می‌شست آن عشیق	دختران خسروان را زین طریق
نفس کافر توبه‌اش را می‌درید	توبه‌ها می‌کرد و پا در می‌کشید
گفت ما را در دعایی یاد دار	رفت پیش عارفی آن زشت‌کار
لیک چون حلم خدا پیدا نکرد	سر او دانست آن آزادمرد
لب خموش و دل پر از آوازها	بر لبش قفلست و در دل رازها
رازها دانسته و پوشیده‌اند	عارفان که جام حق نوشیده‌اند
مهر کردند و دهانش دوختند	هر کرا اسرار کار آموختند
زانک دانی ایزدت توبه دهاد	سست خندید و بگفت ای بدنهاد
کار آن مسکین به آخر خوب گشت	آن دعا از هفت گردون در گذشت
فانی است و گفت او گفت خداست	که آن دعای شیخ نه چون هر دعاست
پس دعای خویش را چون رد کند	چون خدا از خود سؤال و کد کند
که رهانیدش ز نفرین و وبال	یک سبب انگیخت صنع ذوالجلال
گوهری از دختر شه یاوه گشت	اندر آن حمام پر می‌کرد طشت
یاوه گشت و هر زنی در جست و جو	گوهری از حلقه‌های گوش او
تا بجویند اولش در پیچ رخت	پس در حمام را بستند سخت
دزد گوهر نیز هم رسوا نشد	رختها جستند و آن پیدا نشد
در دهان و گوش و اندر هر شکاف	پس به جد جستن گرفتند از گزاف
جست و جو کردند دری خوش صدف	در شکاف تحت و فوق و هر طرف
هر که هستید ار عجوز و گر نوید	بانگ آمد که همه عریان شوید
تا پدید آید گهردانهٔ شگفت	یک به یک را حاجبه جستن گرفت
روی زرد و لب کبود از خشیتی	آن نصوح از ترس شد در خلوتی
رفت و می‌لرزید او مانند برگ	پیش چشم خویش او می‌دید مرگ
توبه‌ها و عهدها بشکسته‌ام	گفت یارب بارها برگشته‌ام
تا چنین سیل سیاهی در رسید	کرده‌ام آنها که از من می‌سزید
وه که جان من چه سختیها کشد	نوبت جستن اگر در من رسد
در مناجاتم ببین بوی جگر	در جگر افتاده‌استم صد شرر
دامن رحمت گرفتم داد داد	این چنین اندوه کافر را مباد
یا مرا شیری بخوردی در چرا	کاشکی مادر نزادی مر مرا
که ز هر سوراخ مارم می‌گزد	ای خدا آن کن که از تو می‌سزد
ورنه خون گشتی درین رنج و حنین	جان سنگین دارم و دل آهنین
پادشاهی کن مرا فریاد رس	وقت تنگ آمد مرا و یک نفس
توبه کردم من ز هر ناکردنی	گر مرا این بار ستاری کنی
تا ببندم بهر توبه صد کمر	توبه‌ام بپذیر این بار دگر
پس دگر مشنو دعا و گفتنم	من اگر این بار تقصیری کنم
که در افتادم به جلاد و عوان	این همی زارید و صد قطره روان
هیچ ملحد را مبادا این حنین	تا نمیرد هیچ افرنگی چنین
روی عزرائیل دیده پیش پیش	نوحه‌ها کرد او بر جان خویش
که آن در و دیوار با او گشت جفت	ای خدا و ای خدا چندان بگفت
بانگ آمد از میان جست و جو	در میان یارب و یارب بد او
گشت بیهوش آن زمان پرید روح	جمله را جستیم پیش آی ای نصوح
هوش و عقلش رفت شد او چون جماد	هم‌چو دیوار شکسته در فتاد
سر او با حق بپیوست آن زمان	چونک هوشش رفت از تن بی‌امان
باز جانش را خدا در پیش خواند	چون تهی گشت و وجود او نماند
در کنار رحمت دریا فتاد	چون شکست آن کشتی او بی‌مراد
موج رحمت آن زمان در جوش شد	جان به حق پیوست چون بی‌هوش شد
رفت شادان پیش اصل خویشتن	چون که جانش وا رهید از ننگ تن
پای بسته پر شکسته بنده‌ای	جان چو باز و تن مرورا کنده‌ای
می‌پرد آن باز سوی کیقباد	چونک هوشش رفت و پایش بر گشاد
سنگها هم آب حیوان نوش کرد	چونک دریاهای رحمت جوش کرد
فرش خاکی اطلس و زربفت شد	ذرهٔ لاغر شگرف و زفت شد
دیو ملعون شد به خوبی رشک حور	مردهٔ صدساله بیرون شد ز گور
چوب خشک اشکوفه کرد و نغز شد	این همه روی زمین سرسبز شد
ناامیدان خوش‌رگ و خوش پی شده	گرگ با بره حریف می شده
مژده‌ها آمد که اینک گم شده	بعد از آن خوفی هلاک جان بده
یافت شد گم گشته آن در یتیم	بانگ آمد ناگهان که رفت بیم
مژدگانی ده که گوهر یافتیم	یافت شد واندر فرح در بافتیم
پر شده حمام قد زال الحزن	از غریو و نعره و دستک زدن
دید چشمش تابش صد روز بیش	آن نصوح رفته باز آمد به خویش
بوسه می‌دادند بر دستش بسی	می حلالی خواست از وی هر کسی
گوشت تو خوردیم اندر قیل و قال	بد گمان بردیم و کن ما را حلال
زانک در قربت ز جمله پیش بود	زانک ظن جمله بر وی بیش بود
بلک هم‌چون دو تنی یک گشته روح	خاص دلاکش بد و محرم نصوح
زو ملازم‌تر به خاتون نیست کس	گوهر ار بردست او بردست و بس
بهر حرمت داشتش تاخیر کرد	اول او را خواست جستن در نبرد
اندرین مهلت رهاند خویش را	تا بود کان را بیندازد به جا
وز برای عذر برمی‌خاستند	این حلالیها ازو می‌خواستند
ورنه زآنچم گفته شد هستم بتر	گفت بد فضل خدای دادگر
که منم مجرم‌تر اهل زمن	چه حلالی خواست می‌باید ز من
بر من این کشفست ار کس را شکیست	آنچ گفتندم ز بد از صد یکیست
از هزاران جرم و بد فعلم یکی	کس چه می‌داند ز من جز اندکی
جرمها و زشتی کردار من	من همی دانم و آن ستار من
بعد از آن ابلیس پیشم باد بود	اول ابلیسی مرا استاد بود
تا نگردم در فضیحت روی‌زرد	حق بدید آن جمله را نادیده کرد
توبهٔ شیرین چو جان روزیم کرد	باز رحمت پوستین دوزیم کرد
طاعت ناکرده آورده گرفت	هر چه کردم جمله ناکرده گرفت
هم‌چو بخت و دولتم دلشاد کرد	هم‌چو سرو و سوسنم آزاد کرد
دوزخی بودم ببخشیدم بهشت	نام من در نامهٔ پاکان نوشت
گشت آویزان رسن در چاه من	آه کردم چون رسن شد آه من
شاد و زفت و فربه و گلگون شدم	آن رسن بگرفتم و بیرون شدم
در همه عالم نمی‌گنجم کنون	در بن چاهی همی‌بودم زبون
ناگهان کردی مرا از غم جدا	آفرینها بر تو بادا ای خدا
شکرهای تو نیاید در بیان	گر سر هر موی من یابد زبان
خلق را یا لیت قومی یعلمون	می‌زنم نعره درین روضه و عیون
دختر سلطان ما می‌خواندت	بعد از آن آمد کسی کز مرحمت
تا سرش شویی کنون ای پارسا	دختر شاهت همی‌خواند بیا
که بمالد یا بشوید با گلش	جز تو دلاکی نمی‌خواهد دلش
وین نصوح تو کنون بیمار شد	گفت رو رو دست من بی‌کار شد
که مرا والله دست از کار رفت	رو کسی دیگر بجو اشتاب و تفت
از دل من کی رود آن ترس و گرم	با دل خود گفت کز حد رفت جرم
من چشیدم تلخی مرگ و عدم	من بمردم یک ره و باز آمدم
نشکنم تا جان شدن از تن جدا	توبه‌ای کردم حقیقت با خدا
پا رود سوی خطر الا که خر	بعد آن محنت کرا بار دگر
پشت ریش اشکم تهی و لاغری	گازری بود و مر او را یک خری
روز تا شب بی‌نوا و بی‌پناه	در میان سنگ لاخ بی‌گیاه
روز و شب بد خر در آن کور و کبود	بهر خوردن جز که آب آنجا نبود
شیر بود آنجا که صیدش پیشه بود	آن حوالی نیستان و بیشه بود
خسته شد آن شیر و ماند از اصطیاد	شیر را با پیل نر جنگ اوفتاد
بی‌نوا ماندند دد از چاشت‌خوار	مدتی وا ماند زان ضعف از شکار
شیر چون رنجور شد تنگ آمدند	زانک باقی‌خوار شیر ایشان بدند
مر خری را بهر من صیاد شو	شیر یک روباه را فرمود رو
رو فسونش خوان فریبانش بیار	گر خری یابی به گرد مرغزار
پس بگیرم بعد از آن صیدی دگر	چون بیابم قوتی از گوشت خر
من سبب باشم شما را در نوا	اندکی من می‌خورم باقی شما
زان فسونهایی که می‌دانی بگوی	یا خری یا گاو بهر من بجوی
از سرش بیرون کن و اینجا کشش	از فسون و از سخنهای خوشش
باقیان این خلق باقی‌خوار او	قطب شیر و صید کردن کار او
تا قوی گردد کند صید وحوش	تا توانی در رضای قطب کوش
کز کف عقلست جمله رزق حلق	چو برنجد بی‌نوا مانند خلق
این نگه دار ار دل تو صیدجوست	زانک وجد حلق باقی خورد اوست
بستهٔ عقلست تدبیر بدن	او چو عقل و خلق چون اعضا و تن
ضعف در کشتی بود در نوح نی	ضعف قطب از تن بود از روح نی
گردش افلاک گرد او بود	قطب آن باشد که گرد خود تند
گر غلام خاص و بنده گشتی‌اش	یاریی ده در مرمهٔ کشتی‌اش
گفت حق ان تنصروا الله تنصروا	یاریت در تو فزاید نه اندرو
تا عوض گیری هزاران صید بیش	هم‌چو روبه صید گیر و کن فداش
مرده گیرد صید کفتار مرید	روبهانه باشد آن صید مرید
چرک در پالیز روینده شود	مرده پیش او کشی زنده شود
حیله‌ها سازم ز عقلش بر کنم	گفت روبه شیر را خدمت کنم
کار من دستان و از ره بردنست	حیله و افسونگری کار منست
آن خر مسکین لاغر را بیافت	از سر که جانب جو می‌شتافت
پیش آن ساده دل درویش رفت	پس سلام گرم کرد و پیش رفت
در میان سنگ لاخ و جای خشک	گفت چونی اندرین صحرای خشک
قسمتم حق کرد من زان شاکرم	گفت خر گر در غمم گر در ارم
زانک هست اندر قضا از بد بتر	شکر گویم دوست را در خیر و شر
صبر باید صبر مفتاح الصله	چونک قسام اوست کفر آمد گله
با عدو از دوست شکوت کی نکوست	غیر حق جمله عدواند اوست دوست
زانک هر نعمت غمی دارد قرین	تا دهد دوغم نخواهم انگبین
گشته از محنت دو تا چون چنبری	بود سقایی مرورا یک خری
عاشق و جویان روز مرگ خویش	پشتش از بار گران صد جای ریش
در عقب زخمی و سیخی آهنی	جو کجا از کاه خشک او سیر نی
که آشنای صاحب خر بود مرد	میر آخر دید او را رحم کرد
کز چه این خر گشت دوتا هم‌چو دال	پس سلامش کرد و پرسیدش ز حال
که نمی‌یابد خود این بسته‌دهن	گفت از درویشی و تقصیر من
تا شود در آخر شه زورمند	گفت بسپارش به من تو روز چند
در میان آخر سلطانش بست	خر بدو بسپرد و آن رحمت‌پرست
با نوا و فربه و خوب و جدید	خر ز هر سو مرکب تازی بدید
که به وقت وجو به هنگام آمده	زیر پاشان روفته آبی زده
پوز بالا کرد کای رب مجید	خارش و مالش مر اسپان را بدید
از چه زار و پشت ریش و لاغرم	نه که مخلوق توم گیرم خرم
آرزومندم به مردن دم به دم	شب ز درد پشت و از جوع شکم
من چه مخصوصم به تعذیب و بلا	حال این اسپان چنین خوش با نوا
تازیان را وقت زین و کار شد	ناگهان آوازهٔ پیگار شد
رفت پیکانها دریشان سو به سو	زخمهای تیر خوردند از عدو
اندر آخر جمله افتاده ستان	از غزا باز آمدند آن تازیان
نعلبندان ایستاده بر قطار	پایهاشان بسته محکم با نوار
تا برون آرند پیکانها ز ریش	می‌شکافیدند تن‌هاشان بنیش
من به فقر و عافیت دادم رضا	آن خر آن را دید و می‌گفت ای خدا
هرکه خواهد عافیت دنیا بهشت	زان نوا بیزارم و زان زخم زشت
فرض باشد از برای امتثال	گفت روبه جستن رزق حلال
می‌نباید پس مهم باشد طلب	عالم اسباب و چیزی بی‌سبب
تا نباید غصب کردن هم‌چو نمر	وابتغوا من فضل الله است امر
در فرو بسته‌ست و بر در قفلها	گفت پیغامبر که بر رزق ای فتی
هست مفتاحی بر آن قفل و حجاب	جنبش و آمد شد ما و اکتساب
بی‌طلب نان سنت الله نیست	بی‌کلید این در گشادن راه نیست
ورنه بدهد نان کسی که داد جان	گفت از ضعف توکل باشد آن
کم نیاید لقمهٔ نان ای پسر	هر که جوید پادشاهی و ظفر
نه پی کسپ‌اند نه حمال رزق	دام و دد جمله همه اکال رزق
قسمت هر یک به پیشش می‌نهد	جمله را رزاق روزی می‌دهد
رنج کوششها ز بی‌صبری تست	رزق آید پیش هر که صبر جست
کم کسی اندر توکل ماهرست	گفت روبه آن توکل نادرست
هر کسی را کی ره سلطانی است	گرد نادر گشتن از نادانی است
هر کسی را کی رسد گنج نهفت	چون قناعت را پیمبر گنج گفت
تا نیفتی در نشیب شور و شر	حد خود بشناس و بر بالا مپر
شور و شر از طمع آید سوی جان	گفت این معکوس می‌گویی بدان
از حریصی هیچ کس سلطان نشد	از قناعت هیچ کس بی‌جان نشد
کسپ مردم نیست این باران و میغ	نان ز خوکان و سگان نبود دریغ
هست عاشق رزق هم بر رزق‌خوار	آنچنان که عاشقی بر زرق زار
که یقین آید به جان رزق از خدا	آن یکی زاهد شنود از مصطفی
پیش تو آید دوان از عشق تو	گر بخواهی ور نخواهی رزق تو
در بیابان نزد کوهی خفت تفت	از برای امتحان آن مرد رفت
تا قوی گردد مرا در رزق ظن	که ببینم رزق می‌آید به من
سوی کوه آن ممتحن را خفته دید	کاروانی راه گم کرد و کشید
در بیابان از ره و از شهر دور	گفت این مرد این طرف چونست عور
می‌نترسد هیچ از گرگ و عدو	ای عجب مرده‌ست یا زنده که او
قاصدا چیزی نگفت آن ارجمند	آمدند و دست بر وی می‌زدند
وا نکرد از امتحان هم او بصر	هم نجنبید و نجنبانید سر
از مجاعت سکته اندر اوفتاد	پس بگفتند این ضعیف بی‌مراد
تا بریزندش به حلقوم و به کام	نان بیاوردند و در دیگی طعام
تا ببیند صدق آن میعاد مرد	پس بقاصد مرد دندان سخت کرد
وز مجاعت هالک مرگ و فناست	رحمشان آمد که این بس بی‌نواست
بسته دندانهاش را بشکافتند	کارد آوردند قوم اشتافتند
می‌فشردند اندرو نان‌پاره‌ها	ریختند اندر دهانش شوربا
راز می‌دانی و نازی می‌کنی	گفت ای دل گرچه خود تن می‌زنی
رازق الله است بر جان و تنم	گفت دل دانم و قاصد می‌کنم
رزق سوی صابران خوش می‌رود	امتحان زین بیشتر خود چون بود
دستها بر کسب زن جهد المقل	گفت روبه این حکایت را بهل
مکسبی کن یاری یاری بکن	دست دادستت خدا کاری بکن
یاری یاران دیگر می‌کند	هر کسی در مکسبی پا می‌نهد
هم دروگر هم سقا هم حایکی	زانک جمله کسب ناید از یکی
هر کسی کاری گزیند ز افتقار	این بهنبازیست عالم بر قرار
راه سنت کار و مکسب کردنیست	طبل‌خواری در میانه شرط نیست
می‌ندانم در دو عالم مکسبی	گفت من به از توکل بر ربی
تا کشد رزق خدا رزق و مزید	کسب شکرش را نمی‌دانم ندید
مانده گشتند از سؤال و از جواب	بحثشان بسیار شد اندر خطاب
نهی لا تلقوا بایدی تهلکه	بعد از آن گفتش بدان در مملکه
احمقی باشد جهان حق فراخ	صبر در صحرای خشک و سنگ‌لاخ
می‌چر آنجا سبزه گرد جویبار	نقل کن زینجا به سوی مرغزار
سبزه رسته اندر آنجا تا میان	مرغزاری سبز مانند جنان
اشتر اندر سبزه ناپیدا شود	خرم آن حیوان که او آنجا شود
اندرو حیوان مرفه در امان	هر طرف در وی یکی چشمهٔ روان
تو از آن‌جایی چرا زاری چنین	از خری او را نمی‌گفت ای لعین
چیست این لاغر تن مضطر تو	کو نشاط و فربهی و فر تو
پس چرا چشمت ازو مخمور نیست	شرح روضه گر دروغ و زور نیست
از گدایی تست نه از بگلربگی	این گدا چشمی و این نادیدگی
ور تو ناف آهویی کو بوی مشک	چون ز چشمه آمدی چونی تو خشک
چون نشانی در تو نامد ای سنی	زانک می‌گویی و شرحش می‌کنی
از کجا می‌آیی ای اقبال پی	آن یکی پرسید اشتر را که هی
گفت خود پیداست در زانوی تو	گفت از حمام گرم کوی تو
مهلتی می‌خواست نرمی می‌نمود	مار موسی دید فرعون عنود
تندتر گشتی چو هست او رب دین	زیرکان گفتند بایستی که این
نخوت و خشم خدایی‌اش چه شد	معجزه‌گر اژدها گر مار بد
بهر یک کرمی چیست این چاپلوس	رب اعلی گر ویست اندر جلوس
دانک روحت خوشهٔ غیبی ندید	نفس تو تا مست نقلست و نبید
التجافی منک عن دار الغرور	که علاماتست زان دیدار نور
آب شیرین را ندیدست او مدد	مرغ چون بر آب شوری می‌تند
روی ایمان را ندیده جان او	بلک تقلیدست آن ایمان او
از ره و ره‌زن ز شیطان رجیم	پس خطر باشد مقلد را عظیم
ز اضطرابات شک او ساکن شود	چون ببیند نور حق آمن شود
که اصل او آمد بود در اصطکاک	تا کف دریا نیاید سوی خاک
در غریبی چاره نبود ز اضطراب	خاکی است آن کف غریبست اندر آب
دیو را بر وی دگر دستی نماند	چونک چشمش باز شد و آن نقش خواند
سرسری گفت و مقلدوار گفت	گرچه با روباه خر اسرار گفت
رخ درید و جامه او عاشق نبود	آب را بستود و او تایق نبود
زانک در لب بود آن نه در قلوب	از منافق عذر رد آمد نه خوب
بو درو جز از پی آسیب نیست	بوی سیبش هست جزو سیب نیست
نشکند صف بلک گردد کارزار	حملهٔ زن در میان کارزار
تیغ بگرفته همی‌لرزد کفش	گرچه می‌بینی چو شیر اندر صفش
نفس زشتش نر و آماده بود	وای آنک عقل او ماده بود
جز سوی خسران نباشد نقل او	لاجرم مغلوب باشد عقل او
نفس زشتش ماده و مضطر بود	ای خنک آن کس که عقلش نر بود
نفس انثی را خرد سالب بود	عقل جزوی‌اش نر و غالب بود
آفت او هم‌چو آن خر از خریست	حملهٔ ماده به صورت هم جریست
زانک سوی رنگ و بو دارد رکون	وصف حیوانی بود بر زن فزون
جمله حجتها ز طبع او رمید	رنگ و بوی سبزه‌زار آن خر شنید
نفس را جوع البقر بد صبر نه	تشنه محتاج مطر شد وابر نه
حق نبشته بر سپر جاء الظفر	اسپر آهن بود صبر ای پدر
از قیاسی گوید آن را نه از عیان	صد دلیل آرد مقلد در بیان
بوی مشکستش ولی جز پشک نیست	مشک‌آلودست الا مشک نیست
سالها باید در آن روضه چرید	تا که پشکی مشک گردد ای مرید
آهوانه در ختن چر ارغوان	که نباید خورد و جو هم‌چون خران
رو به صحرای ختن با آن نفر	جز قرنفل یا سمن یا گل مچر
تا بیابی حکمت و قوت رسل	معده را خو کن بدان ریحان و گل
خوردن ریحان و گل آغاز کن	خوی معده زین که و جو باز کن
معدهٔ دل سوی ریحان می‌کشد	معدهٔ تن سوی کهدان می‌کشد
هر که نور حق خورد قرآن شود	هر که کاه و جو خورد قربان شود
هین میفزا پشک افزا مشک چین	نیم تو مشکست و نیمی پشک هین
در زبان آرد ندارد هیچ جان	آن مقلد صد دلیل و صد بیان
گفت او را کی بود برگ و ثمر	چونک گوینده ندارد جان و فر
او بجان لرزان‌ترست از برگ کاه	می‌کند گستاخ مردم را به راه
در حدیثش لرزه هم مضمر بود	پس حدیثش گرچه بس با فر بود
با سخن هم نور را همره کند	شیخ نورانی ز ره آگه کند
تا حدیثت را شود نورش روی	جهد کن تا مست و نورانی شوی
در عقیده طعم دوشابش بود	هر چه در دوشاب جوشیده شود
لذت دوشاب یابی تو از آن	از جزر وز سیب و به وز گردگان
پس ز علمت نور یابد قوم لد	علم اندر نور چون فرغرده شد
که آسمان هرگز نبارد غیر پاک	هر چه گویی باشد آن هم نورناک
ناودان بارش کند نبود به کار	آسمان شو ابر شو باران ببار
آب اندر ابر و دریا فطرتیست	آب اندر ناودان عاریتیست
وحی و مکشوفست ابر و آسمان	فکر و اندیشه‌ست مثل ناودان
ناودان همسایه در جنگ آورد	آب باران باغ صد رنگ آورد
چون مقلد بد فریب او بخورد	خر دو سه حمله به روبه بحث کرد
دمدمهٔ روبه برو سکته گماشت	طنطنهٔ ادراک بینایی نداشت
که زبونش گشت با پانصد دلیل	حرص خوردن آنچنان کردش ذلیل
سرنگون افکندش و در وی فشرد	کنده‌ای را لوطیی در خانه برد
پس بگفتش بر میانت چیست این	بر میانش خنجری دید آن لعین
بد بیندیشد بدرم اشکمش	گفت آنک با من ار یک بدمنش
بد نه اندیشیده‌ام با تو به فن	گفت لوطی حمد لله را که من
چون نباشد دل ندارد سود خود	چون که مردی نیست خنجرها چه سود
بازوی شیر خدا هستت بیار	از علی میراث داری ذوالفقار
کو لب و دندان عیسی ای قبیح	گر فسونی یاد داری از مسیح
کو یکی ملاح کشتی هم‌چو نوح	کشتیی سازی ز توزیع و فتوح
کو بت تن را فدی کردن بنار	بت شکستی گیرم ابراهیم‌وار
تیغ چوبین را بدان کن ذوالفقار	گر دلیلت هست اندر فعل آر
از عمل آن نقمت صانع بود	آن دلیلی که ترا مانع شود
از همه لرزان‌تری تو زیر زیر	خایفان راه را کردی دلیر
در هوا تو پشه را رگ می‌زنی	بر همه درس توکل می‌کنی
بر دروغ ریش تو کیرت گواه	ای مخنث پیش رفته از سپاه
ریش و سبلت موجب خنده بود	چون ز نامردی دل آکنده بود
ریش و سبلت را ز خنده باز خر	توبه‌ای کن اشک باران چون مطر
تا شوی خورشید گرم اندر حمل	داروی مردی بخور اندر عمل
تا که بی‌پرده ز حق آید سلام	معده را بگذار و سوی دل خرام
عشق گیرد گوش تو آنگاه کش	یک دو گامی رو تکلف ساز خوش
ریش خر بگرفت و آن خر را ببرد	روبه اندر حیله پای خود فشرد
دف زند که خر برفت و خر برفت	مطرب آن خانقه کو تا که تفت
چون نیارد روبهی خر تا گیاه	چونک خرگوشی برد شیری به چاه
جز فسون آن ولی دادگر	گوش را بر بند و افسونها مخور
آنک صد حلواست خاک پای او	آن فسون خوشتر از حلوای او
مایه برده از می لبهای وی	خنبهای خسروانی پر ز می
کو می لبهای لعلش را ندید	عاشق می باشد آن جان بعید
چون نگردد گرد چشمهٔ آب شور	آب شیرین چون نبیند مرغ کور
طوطیان کور را بینا کند	موسی جان سینه را سینا کند
لاجرم در شهر قند ارزان شدست	خسرو شیرین جان نوبت زدست
تنگهای قند و شکر می‌کشند	یوسفان غیب لشکر می‌کشند
بشنوید ای طوطیان بانگ درا	اشتران مصر را رو سوی ما
شکر ارزانست ارزان‌تر شود	شهر ما فردا پر از شکر شود
هم‌چو طوطی کوری صفراییان	در شکر غلطید ای حلواییان
جان بر افشانید یار اینست و بس	نیشکر کوبید کار اینست و بس
بر مناره رو بزن بانگ صلا	نقل بر نقلست و می بر می هلا
سنگ و مرمر لعل و زرین می‌شود	سرکهٔ نه ساله شیرین می‌شود
ذره‌ها چون عاشقان بازی‌کنان	آفتاب اندر فلک دستک‌زنان
گل شکوفه می‌کند بر شاخسار	چشمها مخمور شد از سبزه‌زار
روح شد منصور انا الحق می‌زند	چشم دولت سحر مطلق می‌کند
گو ببر تو خر مباش و غم مخور	گر خری را می‌برد روبه ز سر
زرد رو و لب کبود و رنگ ریخت	آن یکی در خانه‌ای در می‌گریخت
که همی لرزد ترا چون پیر دست	صاحب خانه بگفتش خیر هست
رنگ رخساره چنین چون ریختی	واقعه چونست چون بگریختی
خر همی‌گیرند امروز از برون	گفت بهر سخرهٔ شاه حرون
چون نه‌ای خر رو ترا زین چیست غم	گفت می‌گیرند کو خر جان عم
گر خرم گیرند هم نبود شگفت	گفت بس جدند و گرم اندر گرفت
جدجد تمییز هم برخاستست	بهر خرگیری بر آوردند دست
صاحب خر را به جای خر برند	چونک بی‌تمییزیان‌مان سرورند
هست تمییزش سمیعست و بصیر	نیست شاه شهر ما بیهوده گیر
خر نه‌ای ای عیسی دوران مترس	آدمی باش و ز خرگیران مترس
حاش لله که مقامت آخرست	چرخ چارم هم ز نور تو پرست
گرچه بهر مصلحت در آخری	تو ز چرخ و اختران هم برتری
نه هر آنک اندر آخر شد خرست	میر آخر دیگر و خر دیگرست
از گلستان گوی و از گلهای تر	چه در افتادیم در دنبال خر
وز شراب و شاهدان بی‌حساب	از انار و از ترنج و شاخ سیب
گوهرش گوینده و بیناورست	یا از آن دریا که موجش گوهرست
بیضه‌ها زرین و سیمین می‌کنند	یا از آن مرغان که گل‌چین می‌کنند
هم نگون اشکم هم استان می‌پرند	یا از آن بازان که کبکان پرورند
پایه پایه تا عنان آسمان	نردبانهاییست پنهان در جهان
هر روش را آسمانی دیگرست	هر گره را نردبانی دیگرست
ملک با پهنا و بی‌پایان و سر	هر یکی از حال دیگر بی‌خبر
وآن درین خیره که حیرت چیستش	این در آن حیران که او از چیست خوش
هر درختی از زمینی سر زده	صحن ارض الله واسع آمده
که زهی ملک و زهی عرصهٔ فراخ	بر درختان شکر گویان برگ و شاخ
که از آنچ می‌خوری ما را بده	بلبلان گرد شکوفهٔ پر گره
سوی آن روباه و شیر و سقم و جوع	این سخن پایان ندارد کن رجوع
تا کند شیرش به حمله خرد و مرد	چونک بر کوهش بسوی مرج برد
تا به نزدیک آمدن صبری نکرد	دور بود از شیر و آن شیر از نبرد
خود نبودش قوت و امکان حول	گنبدی کرد از بلندی شیر هول
تا به زیر کوه تازان نعل ریز	خر ز دورش دید و برگشت و گریز
چون نکردی صبر در وقت وغا	گفت روبه شیر را ای شاه ما
تا باندک حمله‌ای غالب شوی	تا به نزدیک تو آید آن غوی
لطف رحمانست صبر و احتساب	مکر شیطانست تعجیل و شتاب
ضعف تو ظاهر شد و آب تو ریخت	دور بود و حمله را دید و گریخت
تا بدین حد می‌ندانستم فتور	گفت من پنداشتم بر جاست زور
صبر و عقلم از تجوع یاوه گشت	نیز جوع و حاجتم از حد گذشت
باز آوردن مر او را مسترد	گر توانی بار دیگر از خرد
جهد کن باشد بیاری‌اش به فن	منت بسیار دارم از تو من
بر دل او از عمی مهری نهد	گفت آری گر خدا یاری دهد
از خری او نباشد این بعید	پس فراموشش شود هولی که دید
تا ببادش ندهی از تعجیل باز	لیک چون آرم من او را بر متاز
سخت رنجورم مخلخل گشته تن	گفت آری تجربه کردم که من
من نجنبم خفته باشم در قوام	تا به نزدیکم نیاید خر تمام
تا بپوشد عقل او را غفلتی	رفت روبه گفت ای شه همتی
که نگردد غرهٔ هر نابکار	توبه‌ها کردست خر با کردگار
ما عدوی عقل و عهد روشنیم	توبه‌هااش را به فن بر هم زنیم
فکرتش بازیچهٔ دستان ماست	کلهٔ خر گوی فرزندان ماست
پیش عقل کل ندارد آن محل	عقل که آن باشد ز دوران زحل
ما ز داد کردگار لطف‌خو	از عطارد وز زحل دانا شد او
علم عند الله مقصدهای ماست	علم الانسان خم طغرای ماست
ربی الاعلی از آن رو می‌زنیم	تربیهٔ آن آفتاب روشنیم
بشکند صد تجربه زین دمدمه	تجربه گر دارد او با این همه
در رسد شومی اشکستن درو	بوک توبه بشکند آن سست‌خو
موجب لعنت شود در انتها	نقض میثاق و شکست توبه‌ها
موجب مسخ آمد و اهلاک و مقت	نقض توبه و عهد آن اصحاب سبت
چونک عهد حق شکستند از نبرد	پس خدا آن قوم را بوزینه کرد
لیک مسخ دل بود ای بوالفطن	اندرین امت نبد مسخ بدن
از دل بوزینه شد خوار آن گلش	چون دل بوزینه گردد آن دلش
خوار کی بودی ز صورت آن حمار	گر هنر بودی دلش را ز اختبار
هیچ بودش منقصت زان صورتش	آن سگ اصحاب خوش بد سیرتش
تا ببیند خلق ظاهر کبت را	مسخ ظاهر بود اهل سبت را
گشته از توبه شکستن خوک و خر	از ره سر صد هزاران دگر
گفت خر از چون تو یاری الحذر	پس بیامد زود روبه سوی خر
که به پیش اژدها بردی مرا	ناجوامردا چه کردم من ترا
غیر خبث جوهر تو ای عنود	موجب کین تو با جانم چه بود
نارسیده از وی او را زحمتی	هم‌چو کزدم کو گزد پای فتی
نارسیده زحمتش از ما و کاست	یا چو دیوی کو عدوی جان ماست
از هلاک آدمی در خرمیست	بلک طبعا خصم جان آدمیست
خو و طبع زشت خود او کی هلد	از پی هر آدمی او نسکلد
هست سوی ظلم و عدوان جاذبی	زانک خبث ذات او بی‌موجبی
که در اندازد ترا اندر چهی	هر زمان خواند ترا تا خرگهی
تا در اندازد به حوضت سرنگون	که فلان جا حوض آبست و عیون
اندر افکند آن لعین در شور و شر	آدمی را با همه وحی و نظر
که رسد او را ز آدم ناحقی	بی‌گناهی بی‌گزند سابقی
که ترا در چشم آن شیری نمود	گفت روبه آن طلسم سحر بود
که شب و روز اندر آنجا می‌چرم	ورنه من از تو به تن مسکین‌ترم
هر شکم‌خواری بدانجا تاختی	گرنه زان گونه طلسمی ساختی
بی‌طلسمی کی بماندی سبز مرج	یک جهان بی‌نوا پر پیل و ارج
که چنان هولی اگر بینی مترس	من ترا خود خواستم گفتن به درس
که بدم مستغرق دلسوزیت	لیک رفت از یاد علم آموزیت
می‌شتابیدم که آیی تا دوا	دیدمت در جوع کلب و بی‌نوا
که آن خیالی می‌نماید نیست جسم	ورنه با تو گفتمی شرح طلسم
تا نبینم روی تو ای زشت‌رو	گفت رو رو هین ز پیشم ای عدو
روی زشتت را کریه و سخت کرد	آن خدایی که ترا بدبخت کرد
این چنین سغری ندارد کرگدن	با کدامین روی می‌آیی به من
که ترا من ره‌برم تا مرغزار	رفته‌ای در خون جانم آشکار
باز آوردی فن و تسویل را	تا بدیدم روی عزرائیل را
جانورم جان دارم این را کی خرم	گرچه من ننگ خرانم یا خرم
طفل دیدی پیر گشتی در زمان	آنچ من دیدم ز هول بی‌امان
سرنگون خود را در افکندم ز کوه	بی‌دل و جان از نهیب آن شکوه
چون بدیدم آن عذاب بی‌حجاب	بسته شد پایم در آن دم از نهیب
برگشا زین بستگی تو پای من	عهد کردم با خدا کای ذوالمنن
عهد کردم نذر کردم ای معین	تا ننوشم وسوسهٔ کس بعد ازین
زان دعا و زاری و ایمای من	حق گشاده کرد آن دم پای من
چون بدی در زیر پنجهٔ شیر خر	ورنه اندر من رسیدی شیر نر
سوی من از مکر ای بئس القرین	باز بفرستادت آن شیر عرین
که بود به مار بد از یار بد	حق ذات پاک الله الصمد
یار بد آرد سوی نار مقیم	مار بد جانی ستاند از سلیم
خو بدزدد دل نهان از خوی او	از قرین بی‌قول و گفت و گوی او
دزدد آن بی‌مایه از تو مایه را	چونک او افکند بر تو سایه را
یار بد او را زمرد دان که هست	عقل تو گر اژدهایی گشت مست
طعن اوت اندر کف طاعون نهد	دیدهٔ عقلت بدو بیرون جهد
لیک تخییلات وهمی خورد نیست	گفت روبه صاف ما را درد نیست
ورنه بر تو نه غشی دارم نه غل	این همه وهم توست ای ساده‌دل
بر محبان از چه داری سؤ ظن	از خیال زشت خود منگر به من
گرچه آید ظاهرا زیشان جفا	ظن نیکو بر بر اخوان صفا
صد هزاران یار را از هم برید	این خیال و وهم بد چون شد پدید
عقل باید که نباشد بدگمان	مشفقی گر کرد جور و امتحان
آنک دیدی بد نبد بود آن طلسم	خصاه من بدرگ نبودم زشت‌اسم
عفو فرمایند یاران زان خطا	ور بدی بد آن سگالش قدرا
هست ره‌رو را یکی سدی عظیم	عالم وهم و خیال طمع و بیم
چون خلیلی را که که بد شد گزند	نقشهای این خیال نقش‌بند
چونک اندر عالم وهم اوفتاد	گفت هذا ربی ابراهیم راد
آن کسی که گوهر تاویل سفت	ذکر کوکب را چنین تاویل گفت
آنچنان که را ز جای خویش کند	عالم وهم و خیال چشم‌بند
خربط و خر را چه باشد حال او	تا که هذا ربی آمد قال او
در بحار وهم و گرداب خیال	غرق گشته عقلهای چون جبال
کو امانی جز که در کشتی نوح	کوهها را هست زین طوفان فضوح
گشت هفتاد و دو ملت اهل دین	زین خیال ره‌زن راه یقین
موی ابرو را نمی‌گوید هلال	مرد ایقان رست از وهم و خیال
موی ابروی کژی راهش زند	وآنک نور عمرش نبود سند
تخته تخته گشته در دریای وهم	صد هزاران کشتی با هول و سهم
ماه او در برج وهمی در خسوف	کمترین فرعون چست فیلسوف
وانک داند نیستش بر خود گمان	کس نداند روسپی‌زن کیست آن
از چه گردی گرد وهم آن دگر	چون ترا وهم تو دارد خیره‌سر
چه نشستی پر منی تو پیش من	عاجزم من از منی خویشتن
تا شوم من گوی آن خوش صولجان	بی‌من و مایی همی‌جویم به جان
دوست جمله شد چو خود را نیست دوست	هر که بی‌من شد همه من‌ها خود اوست
زانک شد حاکی جمله نقشها	آینه بی‌نقش شد یابد بها
بد محمد نام و کفیت سررزی	زاهدی در غزنی از دانش مزی
هفت سال او دایم اندر مطلبی	بود افطارش سر رز هر شبی
لیک مقصودش جمال شاه بود	بس عجایب دید از شاه وجود
گفت بنما یا فتادم من به زیر	بر سر که رفت آن از خویش سیر
ور فرو افتی نمیری نکشمت	گفت نامد مهلت آن مکرمت
در میان عمق آبی اوفتاد	او فرو افکند خود را از وداد
از فراق مرگ بر خود نوحه کرد	چون نمرد از نکس آن جان‌سیر مرد
کار پیشش بازگونه گشته بود	کین حیات او را چو مرگی می‌نمود
ان فی موتی حیاتی می‌زدی	موت را از غیب می‌کرد او کدی
با هلاک جان خود یک دل شده	موت را چون زندگی قابل شده
نرگس و نسرین عدوی جان او	سیف و خنجر چون علی ریحان او
بانگ طرفه از ورای سر و جهر	بانگ آمد رو ز صحرا سوی شهر
چه کنم در شهر از خدمت بگو	گفت ای دانای رازم مو به مو
خویش را سازی تو چون عباس دبس	گفت خدمت آنک بهر ذل نفس
پس به درویشان مسکین می‌رسان	مدتی از اغنیا زر می‌ستان
گفت سمعا طاعة ای جان‌پناه	خدمتت اینست تا یک چند گاه
بد میان زاهد و رب الوری	بس سؤال و بس جواب و ماجرا
در مقالات آن همه مذکور شد	که زمین و آسمان پر نور شد
تا ننوشد هر خسی اسرار را	لیک کوته کردم آن گفتار را
شهر غزنین گشت از رویش منیر	رو به شهر آورد آن فرمان‌پذیر
او در آمد از ره دزدیده تفت	از فرح خلقی به استقبال رفت
قصرها از بهر او آراستند	جمله اعیان و مهان بر خاستند
جز به خواری و گدایی نامدم	گفت من از خودنمایی نامدم
در به در گردم به کف زنبیل من	نیستم در عزم قال و قیل من
که گدا باشم گدا باشم گدا	بنده فرمانم که امرست از خدا
جز طریق خس گدایان نسپرم	در گدایی لفظ نادر ناورم
تا سقطها بشنوم از خاص و عام	تا شوم غرقهٔ مذلت من تمام
او طمع فرمود ذل من طمع	امر حق جانست و من آن را تبع
خاک بر فرق قناعت بعد ازین	چون طمع خواهد ز من سلطان دین
او گدایی خواست کی میری کنم	او مذلت خواست کی عزت تنم
بیست عباس‌اند در انبان من	بعد ازین کد و مذلت جان من
شیء لله خواجه توفیقیت هست	شیخ بر می‌گشت زنبیلی به دست
شیء لله شیء لله کار او	برتر از کرسی و عرش اسرار او
خلق مفلس کدیه ایشان می‌کنند	انبیا هر یک همین فن می‌زنند
بازگون بر انصروا الله می‌تنند	اقرضوا الله اقرضوا الله می‌زنند
بر فلک صد در برای شیخ باز	در به در این شیخ می‌آرد نیاز
بهر یزدان بود نه از بهر گلو	که آن گدایی که آن به جد می‌کرد او
آن گلو از نور حق دارد غلو	ور بکردی نیز از بهر گلو
به ز چله وز سه روزهٔ صد فقیر	در حق او خورد نان و شهد و شیر
لاله می‌کارد به صورت می‌چرد	نور می‌نوشد مگو نان می‌خورد
نور افزاید ز خوردش بهر جمع	چون شراری کو خورد روغن ز شمع
نور خوردن را نگفتست اکتفوا	نان‌خوری را گفت حق لاتسرفوا
فارغ از اسراف و آمن از غلو	آن گلوی ابتلا بد وین گلو
آن چنان جان حرص را نبود تبع	امر و فرمان بود نه حرص و طمع
تو به من خود را طمع نبود فره	گر بگوید کیمیا مس را بده
عرضه کرده بود پیش شیخ حق	گنجهای خاک تا هفتم طبق
گر بجویم غیر تو من فاسقم	شیخ گفتا خالقا من عاشقم
ور کنم خدمت من از خوف سقر	هشت جنت گر در آرم در نظر
زانک این هر دو بود حظ بدن	ممنی باشم سلامت‌جوی من
صد بدن پیشش نیرزد تره‌توت	عاشقی کز عشق یزدان خورد قوت
چیز دگر گشت کم خوانش بدن	وین بدن که دارد آن شیخ فطن
جبرئیل مؤتمن وانگاه دزد	عاشق عشق خدا وانگاه مزد
ملک عالم پیش او یک تره بود	عاشق آن لیلی کور و کبود
زر چه باشد که نبد جان را خطر	پیش او یکسان شده بد خاک و زر
هم‌چو خویشان گرد او گرد آمده	شیر و گرگ و دد ازو واقف شده
پر ز عشق و لحم و شحمش زهرناک	کین شدست از خوی حیوان پاک پاک
زانک نیک نیک باشد ضد بد	زهر دد باشد شکرریز خرد
عشق معروفست پیش نیک و بد	لحم عاشق را نیارد خورد دد
گوشت عاشق زهر گردد بکشدش	ور خورد خود فی‌المثل دام و ددش
دو جهان یک دانه پیش نول عشق	هر چه جز عشقست شد ماکول عشق
کاهدان مر اسپ را هرگز چرد	دانه‌ای مر مرغ را هرگز خورد
بندگی کسبیست آید در عمل	بندگی کن تا شوی عاشق لعل
عاشق آزادی نخواهد تا ابد	بنده آزادی طمع دارد ز جد
خلعت عاشق همه دیدار دوست	بنده دایم خلعت و ادرارجوست
عشق دریاییست قعرش ناپدید	در نگنجد عشق در گفت و شنید
هفت دریا پیش آن بحرست خرد	قطره‌های بحر را نتوان شمرد
باز رو در قصهٔ شیخ زمان	این سخن پایان ندارد ای فلان
عشق آمد لاابالی اتقوا	شد چنین شیخی گدای کو به کو
عشق ساید کوه را مانند ریگ	عشق جوشد بحر را مانند دیگ
عشق لرزاند زمین را از گزاف	عشق‌بشکافد فلک را صد شکاف
بهر عشق او را خدا لولاک گفت	با محمد بود عشق پاک جفت
پس مر او را ز انبیا تخصیص کرد	منتهی در عشق چون او بود فرد
کی وجودی دادمی افلاک را	گر نبودی بهر عشق پاک را
تا علو عشق را فهمی کنی	من بدان افراشتم چرخ سنی
آن چو بیضه تابع آید این چو فرخ	منفعتهای دیگر آید ز چرخ
تا ز خواری عاشقان بویی بری	خاک را من خوار کردم یک سری
تا ز تبدیل فقیر آگه شوی	خاک را دادیم سبزی و نوی
وصف حال عاشقان اندر ثبات	با تو گویند این جبال راسیات
تا به فهم تو کند نزدیک‌تر	گرچه آن معنیست و این نقش ای پسر
آن نباشد لیک تنبیهی کنند	غصه را با خار تشبیهی کنند
نامناسب بد مثالی راندند	آن دل قاسی که سنگش خواندند
عیب بر تصویر نه نفیش مدان	در تصور در نیاید عین آن
بهر کدیه رفت در قصر امیر	شیخ روزی چار کرت چون فقیر
خالق جان می‌بجوید تای نان	در کفش زنبیل و شی لله زنان
عقل کلی را کند هم خیره‌سر	نعلهای بازگونه‌ست ای پسر
گویمت چیزی منه نامم شحیح	چون امیرش دید گفتش ای وقیح
که به روزی اندر آیی چار بار	این چه سغری و چه رویست و چه کار
من ندیدم نر گدا مانند تو	کیست اینجا شیخ اندر بند تو
این چه عباسی زشت آورده‌ای	حرمت و آب گدایان برده‌ای
هیچ ملحد را مباد این نفس نحس	غاشیه بر دوش تو عباس دبس
ز آتشم آگه نه‌ای چندین مجوش	گفت امیرا بنده فرمانم خموش
اشکم نان‌خواه را بدریدمی	بهر نان در خویش حرصی دیدمی
در بیابان خورده‌ام من برگ رز	هفت سال از سوز عشق جسم‌پز
سبز گشته بود این رنگ تنم	تا ز برگ خشک و تازه خوردنم
سرسری در عاشقان کمتر نگر	تا تو باشی در حجاب بوالبشر
علم هیات را به جان دریافتند	زیرکان که مویها بشکافتند
گرچه نشناسند حق المعرفه	علم نارنجات و سحر و فلسفه
بر گذشتند از همه اقران خود	لیک کوشیدند تا امکان خود
شد چنین خورشید زیشان ناپدید	عشق غیرت کرد و زیشان در کشید
آفتابی چون ازو رو در کشید	نور چشمی کو به روز استاره دید
عاشقان را تو به چشم عشق بین	زین گذر کن پند من بپذیر هین
با تو نتوان گفت آن دم عذر خود	وقت نازک باشد و جان در رصد
سینه‌های عاشقان را کم خراش	فهم کن موقوف آن گفتن مباش
حزم را مگذار می‌کن احتیاط	نه گمانی برده‌ای تو زین نشاط
این وسط را گیر در حزم ای دخیل	واجبست و جایزست و مستحیل
اشک غلطان بر رخ او جای جای	این بگفت و گریه در شد های های
عشق هر دم طرفه دیگی می‌پزد	صدق او هم بر ضمیر میر زد
چه عجب گر بر دل دانا زند	صدق عاشق بر جمادی می‌تند
بلک بر دریای پر اشکوه زد	صدق موسی بر عصا و کوه زد
بلک بر خورشید رخشان راه زد	صدق احمد بر جمال ماه زد
گشته گریان هم امیر و هم فقیر	رو برو آورده هر دو در نفیر
گفت میر او را که خیز ای ارجمند	ساعتی بسیار چون بگریستند
گرچه استحقاق داری صد چنین	هر چه خواهی از خزانه برگزین
بر گزین خود هر دو عالم اندکست	خانه آن تست هر چت میل هست
که کنم من این دخیلانه دخول	گفت دستوری ندادندم چنین
مانع آن بدکان عطا صادق نبود	این بهانه کرد و مهره در ربود
شیخ را هر صدق می‌نامد به چشم	نه که صادق بود و پاک از غل و خشم
که گدایانه برو نانی بخواه	گفت فرمانم چنین دادست اله
بعد از آن امر آمدش از کردگار	تا دو سال این کار کرد آن مرد کار
ما بدادیمت ز غیب این دستگاه	بعد ازین می‌ده ولی از کس مخواه
دست در زیر حصیری کن بر آر	هر که خواهد از تو از یک تا هزار
در کف تو خاک گردد زر بده	هین ز گنج رحمت بی‌مر بده
داد یزدان را تو بیش از بیش دان	هر چه خواهندت بده مندیش از آن
از برای روی‌پوش چشم بد	دست زیر بوریا کن ای سند
ده به دست سایل بشکسته پشت	پس ز زیر بوریا پر کن تو مشت
هر که خواهد گوهر مکنون بده	بعد ازین از اجر ناممنون بده
هم‌چو دست حق گزافی رزق پاش	رو ید الله فوق ایدیهم تو باش
هم‌چو باران سبز کن فرش جهان	وام داران را ز عهده وا رهان
که بدادی زر ز کیسهٔ رب دین	بود یک سال دگر کارش همین
حاتم طایی گدایی در صفش	زر شدی خاک سیه اندر کفش
او بدادی و بدانستی ضمیر	حاجت خود گر نگفتی آن فقیر
قدر آن دادی بدو نه بیش و کم	آنچ در دل داشتی آن پشت‌خم
این قدر اندیشه دارد ای عمو	پس بگفتندی چه دانستی که او
خالی از کدیه مثال جنتست	او بگفتی خانهٔ دل خلوتست
جز خیال وصل او دیار نیست	اندرو جز عشق یزدان کار نیست
خانه‌ام پرست از عشق احد	خانه را من روفتم از نیک و بد
آن من نبود بود عکس گدا	هرچه بینم اندرو غیر خدا
جز ز عکس نخلهٔ بیرون نبود	گر در آبی نخل یا عرجون نمود
عکس بیرون باشد آن نقش ای فتی	در تگ آب ار ببینی صورتی
تنقیه شرطست در جوی بدن	لیک تا آب از قذی خالی شدن
تا امین گردد نماید عکس رو	تا نماند تیرگی و خس درو
آب صافی کن ز گل ای خصم دل	جز گلابه در تنت کو ای مقل
خاک ریزی اندرین جو بیشتر	تو بر آنی هر دمی کز خواب و خور
عکس روها از برون در آب جست	چون دل آن آب زینها خالیست
خانه پر از دیو و نسناس و دده	پس ترا باطن مصفا ناشده
کی ز ارواح مسیحی بو بری	ای خری ز استیزه ماند در خری
کز کدامین مکمنی سر بر کند	کی شناسی گر خیالی سر کند
تا خیالات از درونه روفتن	چون خیالی می‌شود در زهد تن
لیک جوع الکلب با خر بود جفت	خر بسی کوشید و او را دفع گفت
بس گلوها که برد عشق رغیف	غالب آمد حرص و صبرش بد ضعیف
کاد فقر ان یکن کفر آمدست	زان رسولی کش حقایق داد دست
گفت اگر مکرست یک ره مرده گیر	گشته بود آن خر مجاعت را اسیر
گر حیات اینست من مرده بهم	زین عذاب جوع باری وا رهم
عاقبت هم از خری خبطی بکرد	گر خر اول توبه و سوگند خورد
مرگ را بر احمقان آسان کند	حرص کور و احمق و نادان کند
که ندارند آب جان جاودان	نیست آسان مرگ بر جان خران
جرات او بر اجل از احمقیست	چون ندارد جان جاوید او شقیست
تا به روز مرگ برگی باشدت	جهد کن تا جان مخلد گردد
که بر افشاند برو از غیب جود	اعتمادش نیز بر رازق نبود
گرچه گه‌گه بر تنش جوعی گماشت	تاکنونش فضل بی‌روزی نداشت
از پی هیضه بر آرد از تو سر	گر نباشد جوع صد رنج دگر
هم به لطف و هم به خفت هم عمل	رنج جوع اولی بود خود زان علل
خاصه در جوعست صد نفع و هنر	رنج جوع از رنجها پاکیزه‌تر
جوع در جان نه چنین خوارش مبین	جوع خود سلطان داروهاست هین
جمله خوشها بی‌مجاعتها ردست	جمله ناخوش از مجاعت خوش شدست
گفت سایل چون بدین استت شره	آن یکی می‌خورد نان فخفره
نان جو در پیش من حلوا شود	گفت جوع از صبر چون دوتا شود
چون کنم صبری صبورم لاجرم	پس توانم که همه حلوا خورم
کین علف‌زاریست ز اندازه برون	خود نباشد جوع هر کس را زبون
تا شوند از جوع شیر زورمند	جوع مر خاصان حق را داده‌اند
چون علف کم نیست پیش او نهند	جوع هر جلف گدا را کی دهند
تو نه‌ای مرغاب مرغ نانیی	که بخور که هم بدین ارزانیی
سوی شهری نان بدانجا بود تنگ	شیخ می‌شد با مریدی بی‌درنگ
هر دمی می‌گشت از غفلت پدید	ترس جوع و قحط در فکر مرید
گفت او را چند باشی در زحیر	شیخ آگه بود و واقف از ضمیر
دیدهٔ صبر و توکل دوختی	از برای غصهٔ نان سوختی
که ترا دارند بی‌جوز و مویز	تو نه‌ای زان نازنینان عزیز
کی زبون هم‌چو تو گیج گداست	جوع رزق جان خاصان خداست
که درین مطبخ تو بی‌نان بیستی	باش فارغ تو از آنها نیستی
از برای این شکم‌خواران عام	کاسه بر کاسه‌ست و نان بر نان مدام
کای ز بیم بی‌نوایی کشته خویش	چون بمیرد می‌رود نان پیش پیش
ای بکشته خویش را اندر زحیر	تو برفتی ماند نان برخیز گیر
رزق تو بر تو ز تو عاشق‌ترست	هین توکل کن ملرزان پا و دست
که ز بی‌صبریت داند ای فضول	عاشقست و می‌زند او مول‌مول
خویشتن چون عاشقان بر تو زدی	گر ترا صبری بدی رزق آمدی
در توکل سیر می‌تانند زیست	این تب لرزه ز خوف جوع چیست
اندرو گاویست تنها خوش‌دهان	یک جزیرهٔ سبز هست اندر جهان
تا شود زفت و عظیم و منتجب	جمله صحرا را چرد او تا به شب
گردد او چون تار مو لاغر ز غم	شب ز اندیشه که فردا چه خورم
تا میان رسته قصیل سبز و کشت	چون برآید صبح گردد سبز دشت
تا به شب آن را چرد او سر به سر	اندر افتد گاو با جوع البقر
آن تنش از پیه و قوت پر شود	باز زفت و فربه و لمتر شود
تا شود لاغر ز خوف منتجع	باز شب اندر تب افتد از فزع
سالها اینست کار آن بقر	که چه خواهم خورد فردا وقت خور
می‌خورم زین سبزه‌زار و زین چمن	هیچ نندیشد که چندین سال من
چیست این ترس و غم و دلسوزیم	هیچ روزی کم نیامد روزیم
می‌شود لاغر که آوه رزق رفت	باز چون شب می‌شود آن گاو زفت
کو همی لاغر شود از خوف نان	نفس آن گاوست و آن دشت این جهان
لوت فردا از کجا سازم طلب	که چه خواهم خورد مستقبل عجب
ترک مستقبل کن و ماضی نگر	سالها خوردی و کم نامد ز خور
منگر اندر غابر و کم باش زار	لوت و پوت خورده را هم یاد آر
پاره‌پاره کردش آن شیر دلیر	برد خر را روبهک تا پیش شیر
رفت سوی چشمه تا آبی خورد	تشنه شد از کوشش آن سلطان دد
آن زمان چون فرصتی شد حاصلش	روبهک خورد آن جگربند و دلش
جست در خر دل نه دل بد نه جگر	شیر چون وا گشت از چشمه به خور
که نباشد جانور را زین دو بد	گفت روبه را جگر کو دل چه شد
کی بدینجا آمدی بار دگر	گفت گر بودی ورا دل یا جگر
وآن ز کوه افتادن و هول و گریز	آن قیامت دیده بود و رستخیز
بار دیگر کی بر تو آمدی	گر جگر بودی ورا یا دل بدی
چون نباشد روح جز گل نیست آن	چون نباشد نور دل دل نیست آن
بول و قاروره‌ست قندیلش مخوان	آن زجاجی کو ندارد نور جان
صنعت خلقست آن شیشه و سفال	نور مصباحست داد ذوالجلال
در لهبها نبود الا اتحاد	لاجرم در ظرف باشد اعتداد
نیست اندر نورشان اعداد و چند	نور شش قندیل چون آمیختند
نور دید آنمؤمنو مدرک شده‌ست	آن جهود از ظرفها مشرک شده‌ست
پس دو بیند شیث را و نوح را	چون نظر بر ظرف افتد روح را
آدمی آنست کو را جان بود	جو که آبش هست جو خود آن بود
مردهٔ نانند و کشتهٔ شهوتند	این نه مردانند اینها صورتند
گرد بازاری دلش پر عشق و سوز	آن یکی با شمع برمی‌گشت روز
هین چه می‌جویی به سوی هر دکان	بوالفضولی گفت او را کای فلان
در میان روز روشن چیست لاغ	هین چه می‌گردی تو جویان با چراغ
که بود حی از حیات آن دمی	گفت می‌جویم به هر سو آدمی
مردمانند آخر ای دانای حر	هست مردی گفت این بازار پر
در ره خشم و به هنگام شره	گفت خواهم مرد بر جادهٔ دو ره
طالب مردی دوانم کو به کو	وقت خشم و وقت شهوت مرد کو
تا فدای او کنم امروز جان	کو درین دو حال مردی در جهان
غافل از حکم و قضایی بین تو نیک	گفت نادر چیز می‌جویی ولیک
فرع ماییم اصل احکام قدر	ناظر فرعی ز اصلی بی‌خبر
صدعطارد را قضا ابله کند	چرخ گردان را قضا گمره کند
آب گرداند حدید و خاره را	تنگ گرداند جهان چاره را
خام خامی خام خامی خام خام	ای قراری داده ره را گام گام
آب جو را هم ببین آخر بیا	چون بدیدی گردش سنگ آسیا
در میان خاک بنگر باد را	خاک را دیدی برآمد در هوا
اندر آتش هم نظر می‌کن به هوش	دیگهای فکر می‌بینی به جوش
من بهر موییت صبری دادمت	گفت حق ایوب را در مکرمت
صبر دیدی صبر دادن را نگر	هین به صبر خود مکن چندین نظر
سر برون کن هم ببین تیز آب را	چند بینی گردش دولاب را
دید آن را بس علامتهاست نیک	تو همی‌گویی که می‌بینم ولیک
حیرتت باید به دریا در نگر	گردش کف را چو دیدی مختصر
وانک دریا دید او حیران بود	آنک کف را دید سر گویان بود
وانک دریا دید دل دریا کند	آنک کف را دید نیتها کند
و آنک دریا دید شد بی‌اختیار	آنک کفها دید باشد در شمار
وانک دریا دید او بی‌غش بود	آنک او کف دید در گردش بود
هین مسلمان شو بباش از مؤمنان	مر مغی را گفت مردی کای فلان
ور فزاید فضل هم موقن شوم	گفت اگر خواهد خدا مؤمن شوم
تا رهد از دست دوزخ جان تو	گفت می‌خواهد خدا ایمان تو
می‌کشندت سوی کفران و کنشت	لیک نفس نحس و آن شیطان زشت
یار او باشم که باشد زورمند	گفت ای منصف چو ایشان غالب‌اند
آن طرف افتم که غالب جاذبست	یار آن تانم بدن کو غالبست
خواست او چه سود چون پیشش نرفت	چون خدا می‌خواست از من صدق زفت
وآن عنایت قهر گشت و خرد و مرد	نفس و شیطان خواست خود را پیش برد
اندرو صد نقش خوش افراختی	تو یکی قصر و سرایی ساختی
دیگری آمد مر آن را ساخت دیر	خواستی مسجد بود آن جای خیر
خوش بسازی بهر پوشیدن قبا	یا تو بافیدی یکی کرباس تا
رغم تو کرباس را شلوار کرد	تو قبا می‌خواستی خصم از نبرد
آنک او مغلوب غالب نیست کیست	او زبون شد جرم این کرباس چیست
خاربن در ملک و خانهٔ او نشاند	چون کسی بی‌خواست او بر وی براند
که چنین بر وی خلاقت می‌رود	صاحب خانه بدین خواری بود
چونک یار این چنین خواری شوم	هم خلق گردم من ار تازه و نوم
تسخر آمد ایش شاء الله کان	چونک خواه نفس آمد مستعان
آن نیم که بر خدا این ظن برم	من اگر ننگ مغان یا کافرم
گردد اندر ملکت او حکم جو	که کسی ناخواه او و رغم او
که نیارد دم زدن دم آفرین	ملکت او را فرو گیرد چنین
دیو هر دم غصه می‌افزایدش	دفع او می‌خواهد و می‌بایدش
چونک غالب اوست در هر انجمن	بندهٔ این دیو می‌باید شدن
پس چه دستم گیرد آنجا ذوالمنن	تا مبادا کین کشد شیطان ز من
از کی کار من دگر نیکو شود	آنک او خواهد مراد او شود
حاکم آمد در مکان و لامکان	حاش لله ایش شاء الله کان
در نیفزاید سر یک تای مو	هیچ کس در ملک او بی‌امر او
کمترین سگ بر در آن شیطان او	ملک ملک اوست فرمان آن او
بر درش بنهاده باشد رو و سر	ترکمان را گر سگی باشد به در
باشد اندر دست طفلان خوارمند	کودکان خانه دمش می‌کشند
حمله بر وی هم‌چو شیر نر کند	باز اگر بیگانه‌ای معبر کند
با ولی گل با عدو چون خار شد	که اشداء علی الکفار شد
آنچنان وافی شدست و پاسبان	ز آب تتماجی که دادش ترکمان
اندرو صد فکرت و حیلت تند	پس سگ شیطان که حق هستش کند
تا برد او آب روی نیک و بد	آب روها را غذای او کند
که سگ شیطان از آن یابد طعام	این تتماجست آب روی عام
چون نباشد حکم را قربان بگو	بر در خرگاه قدرت جان او
چون سگ باسط ذراعی بالوصید	گله گله از مرید و از مرید
ذره ذره امرجو بر جسته رگ	بر در کهف الوهیت چو سگ
چون درین ره می‌نهند این خلق پا	ای سگ دیو امتحان می‌کن که تا
تا که باشد ماده اندر صدق و نر	حمله می‌کن منع می‌کن می‌نگر
گشته باشد از ترفع تیزتگ	پس اعوذ از بهر چه باشد چو سگ
بانگ بر زن بر سگت ره بر گشا	این اعوذ آنست کای ترک خطا
حاجتی خواهم ز جود و جاه تو	تا بیایم بر در خرگاه تو
این اعوذ و این فغان ناجایزست	چونک ترک از سطوت سگ عاجزست
هم ز سگ در مانده‌ام اندر وطن	ترک هم گوید اعوذ از سگ که من
من نمی‌آرم ز در بیرون شدن	تو نمی‌یاری برین در آمدن
که یکی سگ هر دو را بندد عنق	خاک اکنون بر سر ترک و قنق
سگ چه باشد شیر نر خون قی کند	حاش لله ترک بانگی بر زند
سالها شد با سگی در مانده‌ای	ای که خود را شیر یزدان خوانده‌ای
چون شکار سگ شدستی آشکار	چون کند این سگ برای تو شکار
آن خود گفتی نک آوردم جواب	گفت مؤمن بشنو ای جبری خطاب
بازی خصمت ببین پهن و دراز	بازی خود دیدی ای شطرنج‌باز
نامهٔ سنی بخوان چه ماندی	نامهٔ عذر خودت بر خواندی
سر آن بشنو ز من در ماجرا	نکته گفتی جبریانه در قضا
حس را منکر نتانی شد عیان	اختیاری هست ما را بی‌گمان
از کلوخی کس کجا جوید وفا	سنگ را هرگز بگوید کس بیا
یا بیا ای کور تو در من نگر	آدمی را کس نگوید هین بپر
کی نهد بر کس حرج رب الفرج	گفت یزدان ما علی الاعمی حرج
یا که چوبا تو چرا بر من زدی	کس نگوید سنگ را دیر آمدی
کس بگوید یا زند معذور را	این چنین واجستها مجبور را
نیست جز مختار را ای پاک‌جیب	امر و نهی و خشم و تشریف و عتاب
من ازین شیطان و نفس این خواستم	اختیاری هست در ظلم و ستم
تا ندید او یوسفی کف را نخست	اختیار اندر درونت ساکنست
روش دید آنگه پر و بالی گشود	اختیار و داعیه در نفس بود
چون شکنبه دید جنبانید دم	سگ بخفته اختیارش گشته گم
چون بجنبد گوشت گربه کرد مو	اسپ هم حو حو کند چون دید جو
هم‌چو نفخی ز آتش انگیزد شرار	دیدن آمد جنبش آن اختیار
شد دلاله آردت پیغام ویس	پس بجنبد اختیارت چون بلیس
اختیار خفته بگشاید نورد	چونک مطلوبی برین کس عرضه کرد
عرضه دارد می‌کند در دل غریو	وآن فرشته خیرها بر رغم دیو
زانک پیش از عرضه خفتست این دو خو	تا بجنبد اختیار خیر تو
بهر تحریک عروق اختیار	پس فرشته و دیو گشته عرضه‌دار
اختیار خیر و شرت ده کسه	می‌شود ز الهامها و وسوسه
زان سلام آورد باید بر ملک	وقت تحلیل نماز ای با نمک
اختیار این نمازم شد روان	که ز الهام و دعای خوبتان
بر بلیس ایرا کزویی منحنی	باز از بعد گنه لعنت کنی
در حجاب غیب آمد عرضه‌دار	این دو ضد عرضه کننده‌ت در سرار
تو ببینی روی دلالان خویش	چونک پردهٔ غیب برخیزد ز پیش
که آن سخن‌گویان نهان اینها بدند	وآن سخنشان وا شناسی بی‌گزند
عرضه می‌کردم نکردم زور من	دیو گوید ای اسیر طبع و تن
که ازین شادی فزون گردد غمت	وآن فرشته گویدت من گفتمت
که از آن سویست ره سوی جنان	آن فلان روزت نگفتم من چنان
که از آن سویست ره سوی جنان	آن فلان روزت نگفتم من چنان
ساجدان مخلص بابای تو	ما محب جان و روح افزای تو
سوی مخدومی صلایت می‌زنیم	این زمانت خدمتی هم می‌کنیم
در خطاب اسجدوا کرده ابا	آن گره بابات را بوده عدی
حق خدمتهای ما نشناختی	آن گرفتی آن ما انداختی
در نگر بشناس از لحن و بیان	این زمان ما را و ایشان را عیان
چون سخن گوید سحر دانی که اوست	نیم شب چون بشنوی رازی ز دوست
روز از گفتن شناسی هر دو را	ور دو کس در شب خبر آرد ترا
صورت هر دو ز تاریکی ندید	بانگ شیر و بانگ سگ در شب رسید
پس شناسدشان ز بانگ آن هوشمند	روز شد چون باز در بانگ آمدند
هر دو هستند از تتمهٔ اختیار	مخلص این که دیو و روح عرضه‌دار
چون دو مطلب دید آید در مزید	اختیاری هست در ما ناپدید
آن ادب سنگ سیه را کی کنند	اوستادان کودکان را می‌زنند
ور نیایی من دهم بد را سزا	هیچ گویی سنگ را فردا بیا
هیچ با سنگی عتابی کس کند	هیچ عاقل مر کلوخی را زند
زانک جبری حس خود را منکرست	در خرد جبر از قدر رسواترست
فعل حق حسی نباشد ای پسر	منکر حس نیست آن مرد قدر
هست در انکار مدلول دلیل	منکر فعل خداوند جلیل
نور شمعی بی ز شمعی روشنی	آن بگوید دود هست و نار نی
نیست می‌گوید پی انکار را	وین همی‌بیند معین نار را
جامه‌اش دوزد بگوید تار نیست	جامه‌اش سوزد بگوید نار نیست
لاجرم بدتر بود زین رو ز گبر	پس تسفسط آمد این دعوی جبر
یا ربی گوید که نبود مستحب	گبر گوید هست عالم نیست رب
هسته سوفسطایی اندر پیچ پیچ	این همی گوید جهان خود نیست هیچ
امر و نهی این میار و آن بیار	جملهٔ عالم مقر در اختیار
اختیاری نیست این جمله خطاست	او همی گوید که امر و نهی لاست
لیک ادراک دلیل آمد دقیق	حس را حیوان مقرست ای رفیق
خوب می‌آید برو تکلیف کار	زانک محسوسست ما را اختیار
هر دو در یک جدول ای عم می‌رود	درک وجدانی به جای حس بود
امر و نهی و ماجراها و سخن	نغز می‌آید برو کن یا مکن
این دلیل اختیارست ای صنم	این که فردا این کنم یا آن کنم
ز اختیار خویش گشتی مهتدی	وان پشیمانی که خوردی زان بدی
امر کردن سنگ مرمر را کی دید	جمله قران امر و نهیست و وعید
با کلوخ و سنگ خشم و کین کند	هیچ دانا هیچ عاقل این کند
چون نکردید ای موات و عاجزان	که بگفتم کین چنین کن یا چنان
عقل کی چنگی زند بر نقش چنگ	عقل کی حکمی کند بر چوب و سنگ
نیزه برگیر و بیا سوی وغا	کای غلام بسته دست اشکسته‌پا
امر و نهی جاهلانه چون کند	خالقی که اختر و گردون کند
جاهل و گیج و سفیهش خواندی	احتمال عجز از حق راندی
جاهلی از عاجزی بدتر بود	عجز نبود از قدر ور گر بود
بی‌سگ و بی‌دلق آ سوی درم	ترک می‌گوید قنق را از کرم
تا سگم بندد ز تو دندان و لب	وز فلان سوی اندر آ هین با ادب
لاجرم از زخم سگ خسته شوی	تو به عکس آن کنی بر در روی
تا سگش گردد حلیم و مهرمند	آن‌چنان رو که غلامان رفته‌اند
سگ بشورد از بن هر خرگهی	تو سگی با خود بری یا روبهی
خشم چون می‌آیدت بر جرم‌دار	غیر حق را گر نباشد اختیار
چون همی بینی گناه و جرم ازو	چون همی‌خایی تو دندان بر عدو
بر تو افتد سخت مجروحت کند	گر ز سقف خانه چوبی بشکند
هیچ اندر کین او باشی تو وقف	هیچ خشمی آیدت بر چوب سقف
او عدو و خصم جان من بدست	که چرا بر من زد و دستم شکست
چون بزرگان را منزه می‌کنی	کودکان خرد را چون می‌زنی
دست و پایش را ببر سازش اسیر	آنک دزدد مال تو گویی بگیر
صد هزاران خشم از تو می‌دمد	وآنک قصد عورت تو می‌کند
هیچ با سیل آورد کینی خرد	گر بیاید سیل و رخت تو برد
کی ترا با باد دل خشمی نمود	ور بیامد باد و دستارت ربود
تا نگویی جبریانه اعتذار	خشم در تو شد بیان اختیار
آن شتر قصد زننده می‌کند	گر شتربان اشتری را می‌زند
پس ز مختاری شتر بردست بو	خشم اشتر نیست با آن چوب او
بر تو آرد حمله گردد منثنی	هم‌چنین سگ گر برو سنگی زنی
که تو دوری و ندارد بر تو دست	سنگ را گر گیرد از خشم توست
این مگو ای عقل انسان شرم دار	عقل حیوانی چو دانست اختیار
آن خورنده چشم می‌بندد ز نور	روشنست این لیکن از طمع سحور
رو به تاریکی نهد که روز نیست	چونک کلی میل او نان خوردنیست
چه عجب گر پشت بر برهان کند	حرص چون خورشید را پنهان کند
آنچ کردم بود آن حکم اله	گفت دزدی شحنه را کای پادشاه
حکم حقست ای دو چشم روشنم	گفت شحنه آنچ من هم می‌کنم
کین ز حکم ایزدست ای با خرد	از دکانی گر کسی تربی برد
حکم حقست این که اینجا باز نه	بر سرش کوبی دو سه مشت ای کره
می‌نیاید پیش بقالی قبول	در یکی تره چو این عذر ای فضول
بر حوالی اژدهایی می‌تنی	چون بدین عذر اعتمادی می‌کنی
خون و مال و زن همه کردی سبیل	از چنین عذر ای سلیم نانبیل
عذر آرد خویش را مضطر کند	هر کسی پس سبلت تو بر کند
پس بیاموز و بده فتوی مرا	حکم حق گر عذر می‌شاید ترا
دست من بسته ز بیم و هیبتست	که مرا صد آرزو و شهوتست
برگشا از دست و پای من گره	پس کرم کن عذر را تعلیم ده
که اختیاری دارم و اندیشه‌ای	اختیاری کرده‌ای تو پیشه‌ای
از میان پیشه‌ها ای کدخدا	ورنه چون بگزیده‌ای آن پیشه را
بیست مرده اختیار آید ترا	چونک آید نوبت نفس و هوا
اختیار جنگ در جانت گشود	چون برد یک حبه از تو یار سود
اختیارت نیست وز سنگی تو کم	چون بیاید نوبت شکر نعم
که اندرین سوزش مرا معذور بین	دوزخت را عذر این باشد یقین
وز کف جلاد این دورت نداشت	کس بدین حجت چو معذورت نداشت
حال آن عالم همت معلوم شد	پس بدین داور جهان منظوم شد
می‌فشاند آن میوه را دزدانه سخت	آن یکی می‌رفت بالای درخت
از خدا شرمیت کو چه می‌کنی	صاحب باغ آمد و گفت ای دنی
گر خورد خرما که حق کردش عطا	گفت از باغ خدا بندهٔ خدا
بخل بر خوان خداوند غنی	عامیانه چه ملامت می‌کنی
تا بگویم من جواب بوالحسن	گفت ای ایبک بیاور آن رسن
می‌زد او بر پشت و ساقش چوب سخت	پس ببستش سخت آن دم بر درخت
می‌کشی این بی‌گنه را زار زار	گفت آخر از خدا شرمی بدار
می‌زند بر پشت دیگر بنده خوش	گفت از چوب خدا این بنده‌اش
من غلام و آلت فرمان او	چوب حق و پشت و پهلو آن او
اختیارست اختیارست اختیار	گفت توبه کردم از جبر ای عیار
اختیارش چون سواری زیر گرد	اختیارات اختیارش هست کرد
امر شد بر اختیاری مستند	اختیارش اختیار ما کند
هست هر مخلوق را در اقتدار	حاکمی بر صورت بی‌اختیار
تا برد بگرفته گوش او زید را	تا کشد بی‌اختیاری صید را
اختیارش را کمند او کند	لیک بی هیچ آلتی صنع صمد
بی‌سگ و بی‌دام حق صیدش کند	اختیارش زید را قدیش کند
وآن مصور حاکم خوبی بود	آن دروگر حاکم چوبی بود
هست بنا هم بر آلت حاکمی	هست آهنگر بر آهن قیمی
ساجد اندر اختیارش بنده‌وار	نادر این باشد که چندین اختیار
کی جمادی را از آنها نفی کرد	قدرت تو بر جمادات از نبرد
نفی نکند اختیاری را از آن	قدرتش بر اختیارات آنچنان
که نباشد نسبت جبر و ضلال	خواستش می‌گوی بر وجه کمال
خواست خود را نیز هم می‌دان که هست	چونک گفتی کفر من خواست ویست
کفر بی‌خواهش تناقض گفتنیست	زانک بی‌خواه تو خود کفر تو نیست
خشم بتر خاصه از رب رحیم	امر عاجز را قبیحست و ذمیم
هیچ گاوی که نپرد شد نژند	گاو گر یوغی نگیرد می‌زنند
صاحب گاو از چه معذورست و دول	گاو چون معذور نبود در فضول
اختیارت هست بر سبلت مخند	چون نه‌ای رنجور سر را بر مبند
بی‌خود و بی‌اختیار آنگه شوی	جهد کن کز جام حق یابی نوی
تو شوی معذور مطلق مست‌وار	آنگه آن می را بود کل اختیار
هر چه روبی رفتهٔ می باشد آن	هرچه گویی گفتهٔ می باشد آن
که ز جام حق کشیدست او شراب	کی کند آن مست جز عدل و صواب
مست را پروای دست و پای نیست	جادوان فرعون را گفتند بیست
دست ظاهر سایه است و کاسدست	دست و پای ما می آن واحدست
بهر آن نبود که تنبل کن در آن	قول بنده ایش شاء الله کان
که در آن خدمت فزون شو مستعد	بلک تحریضست بر اخلاص و جد
کار کار تست برحسب مراد	گر بگویند آنچ می‌خواهی تو راد
کانچ خواهی و آنچ گویی آن شود	آنگهان تنبل کنی جایز بود
حکم حکم اوست مطلق جاودان	چون بگویند ایش شاء الله کان
بر نگردی بندگانه گرد او	پس چرا صد مرده اندر ورد او
خواست آن اوست اندر دار و گیر	گر بگویند آنچ می‌خواهد وزیر
تا بریزد بر سرت احسان و جود	گرد او گردان شوی صد مرده زود
این نباشد جست و جوی نصر او	یا گریزی از وزیر و قصر او
منعکس ادراک و خاطر آمدی	بازگونه زین سخن کاهل شدی
چیست یعنی با جز او کمتر نشین	امر امر آن فلان خواجه‌ست هین
کو کشد دشمن رهاند جان دوست	گرد خواجه گرد چون امر آن اوست
یاوه کم رو خدمت او برگزین	هرچه او خواهد همان یابی یقین
تا شوی نامه سیاه و روی زود	نی چو حاکم اوست گرد او مگرد
پر امید و چست و با شرمت کند	حق بود تاویل که آن گرمت کند
هست تبدیل و نه تاویلست آن	ور کند سستت حقیقت این بدان
تا بگیرد ناامیدان را دو دست	این برای گرم کردن آمدست
وز کسی که آتش زدست اندر هوس	معنی قرآن ز قرآن پرس و بس
تا که عین روح او قرآن شدست	پیش قرآن گشت قربانی و پست
خواه روغن بوی کن خواهی تو گل	روغنی کو شد فدای گل به کل
بهر تحریضست بر شغل اهم	هم‌چنین تاویل قد جف القلم
لایق آن هست تاثیر و جزا	پس قلم بنوشت که هر کار را
راستی آری سعادت زایدت	کژ روی جف القلم کژ آیدت
عدل آری بر خوری جف القلم	ظلم آری مدبری جف القلم
خورد باده مست شد جف القلم	چون بدزدد دست شد جف القلم
هم‌چو معزول آید از حکم سبق	تو روا داری روا باشد که حق
پیش من چندین میا چندین مزار	که ز دست من برون رفتست کار
نیست یکسان پیش من عدل و ستم	بلک معنی آن بود جف القلم
فرق بنهادم ز بد هم از بتر	فرق بنهادم میان خیر و شر
باشد از یارت بداند فضل رب	ذره‌ای گر در تو افزونی ادب
ذره چون کوهی قدم بیرون نهد	قدر آن ذره ترا افزون دهد
فرق نبود از امین و ظلم‌جو	پادشاهی که به پیش تخت او
وانک طعنه می‌زند در جد او	آنک می‌لرزد ز بیم رد او
شاه نبود خاک تیره بر سرش	فرق نبود هر دو یک باشد برش
در ترازوی خدا موزون بود	ذره‌ای گر جهد تو افزون بود
بی‌خبر ایشان ز غدر و روشنی	پیش این شاهان هماره جان کنی
ضایع آرد خدمتت را سالها	گفت غمازی که بد گوید ترا
گفت غمازان نباشد جای‌گیر	پیش شاهی که سمیعست و بصیر
سوی ما آیند و افزایند پند	جمله غمازان ازو آیس شوند
که برو جف القلم کم کن وفا	بس جفا گویند شه را پیش ما
که جفاها با وفا یکسان بود	معنی جف القلم کی آن بود
وآن وفا را هم وفا جف القلم	بل جفا را هم جفا جف القلم
که بود بنده ز تقوی روسپید	عفو باشد لیک کو فر امید
کی وزیر و خازن مخزن شود	دزد را گر عفو باشد جان برد
کز امانت رست هر تاج و لوا	ای امین الدین ربانی بیا
آن سرش از تن بدان باین شود	پور سلطان گر برو خاین شود
دولت او را می‌زند طال بقا	وز غلامی هندوی آرد وفا
در دل سالار او را صد رضاست	چه غلام ار بر دری سگ باوفاست
گر بود شیری چه پیروزش کند	زین چو سگ را بوسه بر پوزش دهد
صدق او بیخ جفا را بر کند	جز مگر دزدی که خدمتها کند
زانک ده مرده به سوی توبه تاخت	چون فضیل ره‌زنی کو راست باخت
رو سیه کردند از صبر و وفا	وآنچنان که ساحران فرعون را
آن به صد ساله عبادت کی شود	دست و پا دادند در جرم قود
کی چنین صدقی به دست آورده‌ای	تو که پنجه سال خدمت کرده‌ای
چون بدیدی او غلام مهتری	آن یکی گستاخ رو اندر هری
روی کردی سوی قبلهٔ آسمان	جامهٔ اطلس کمر زرین روان
چون نیاموزی تو بنده داشتن	کای خدا زین خواجهٔ صاحب منن
زین رئیس و اختیار شاه ما	بنده پروردن بیاموز ای خدا
در زمستان لرز لرزان از هوا	بود محتاج و برهنه و بی‌نوا
جراتی بنمود او از لمتری	انبساطی کرد آن از خود بری
که ندیم حق شد اهل معرفت	اعتمادش بر هزاران موهبت
تو مکن آنک نداری آن سند	گر ندیم شاه گستاخی کند
گر کسی تاجی دهد او داد سر	حق میان داد و میان به از کمر
متهم کرد و ببستش دست و پا	تا یکی روزی که شاه آن خواجه را
که دفینهٔ خواجه بنمایید زود	آن غلامان را شکنجه می‌نمود
ورنه برم از شما حلق و لسان	سر او با من بگویید ای خسان
روز و شب اشکنجه و افشار و درد	مدت یک ماهشان تعذیب کرد
راز خواجه وا نگفت از اهتمام	پاره پاره کردشان و یک غلام
بنده بودن هم بیاموز و بیا	گفتش اندر خواب هاتف کای کیا
گر بدرد گرگت آن از خویش دان	ای دریده پوستین یوسفان
زانک می‌کاری همه ساله بنوش	زانک می‌بافی همه‌ساله بپوش
این بود معنی قد جف القلم	فعل تست این غصه‌های دم به دم
نیک را نیکی بود بد راست بد	که نگردد سنت ما از رشد
تا تو دیوی تیغ او برنده است	کار کن هین که سلیمان زنده است
از سلیمان هیچ او را خوف نیست	چون فرشته گشته از تیغ آمنیست
رنج در خاکست نه فوق فلک	حکم او بر دیو باشد نه ملک
تا بدانی سر سر جبر چیست	ترک کن این جبر را که بس تهیست
تا خبر یابی از آن جبر چو جان	ترک کن این جبر جمع منبلان
ای گمان برده که خوب و فایقی	ترک معشوقی کن و کن عاشقی
گفت خود را چند جویی مشتری	ای که در معنی ز شب خامش‌تری
رفت در سودای ایشان دهر تو	سر بجنبانند پیشت بهر تو
چه حسد آرد کسی از فوت هیچ	تو مرا گویی حسد اندر مپیچ
هم‌چو نقش خرد کردن بر کلوخ	هست تعلیم خسان ای چشم‌شوخ
که آن بود چون نقش فی جرم الحجر	خویش را تعلیم کن عشق و نظر
غیر فانی شد کجا جویی کجا	نفس تو با تست شاگرد وفا
خویش را بدخو و خالی می‌کنی	تا کنی مر غیر را حبر و سنی
هین بگو مهراس از خالی شدن	متصل چون شد دلت با آن عدن
کم نخواهد شد بگو دریاست این	امر قل زین آمدش کای راستین
هین تلف کم کن که لب‌خشکست باغ	انصتوا یعنی که آبت را بلاغ
این سخن را ترک کن پایان نگر	این سخن پایان ندارد ای پدر
بر تو می‌خندند عاشق نیستند	غیرتم آید که پیشت بیستند
بهر تو نعره‌زنان بین دم بدم	عاشقانت در پس پردهٔ کرم
عاشقان پنج روزه کم تراش	عاشق آن عاشقان غیب باش
سالها زیشان ندیدی حبه‌ای	که بخوردندت ز خدعه و جذبه‌ای
گام خستی بر نیامد هیچ کام	چند هنگامه نهی بر راه عام
وقت درد و غم به جز حق کو الیف	وقت صحت جمله یارند و حریف
دست تو گیرد به جز فریاد رس	وقت درد چشم و دندان هیچ کس
چون ایاز از پوستین کن اعتبار	پس همان درد و مرض را یاد دار
که گرفتست آن ایاز آن را به دست	پوستین آن حالت درد توست
که از آن حیران شد آن منطیق مرد	کافر جبری جواب آغاز کرد
جمله را گویم بمانم زین مقال	لیک گر من آن جوابات و سؤال
که بدان فهم تو به یابد نشان	زان مهم‌تر گفتنیها هستمان
ز اندکی پیدا بود قانون کل	اندکی گفتیم زان بحث ای عتل
در میان جبری و اهل قدر	هم‌چنین بحثست تا حشر بشر
مذهب ایشان بر افتادی ز پیش	گر فرو ماندی ز دفع خصم خویش
پس رمیدندی از آن راه تباب	چون برون‌شوشان نبودی در جواب
می‌دهدشان از دلایل پرورش	چونک مقضی بد دوام آن روش
تا بود محجوب از اقبال خصم	تا نگردد ملزم از اشکال خصم
در جهان ماند الی یوم القیام	تا که این هفتاد و دو ملت مدام
از برای سایه می‌باید زمین	چون جهان ظلمتست و غیب این
کم نیاید مبتدع را گفت و گو	تا قیامت ماند این هفتاد و دو
که برو بسیار باشد قفلها	عزت مخزن بود اندر بها
پیچ پیچ راه و عقبه و راه‌زن	عزت مقصد بود ای ممتحن
ره‌زنی اعراب و طول بادیه	عزت کعبه بود و آن نادیه
عقبه‌ای و مانعی و ره‌زنیست	هر روش هر ره که آن محمود نیست
تا مقلد در دو ره حیران شده	این روش خصم و حقود آن شده
هر فریقی در ره خود خوش منش	صدق هر دو ضد بیند در روش
بر همان دم تا به روز رستخیز	گر جوابش نیست می‌بندد ستیز
گرچه از ما شد نهان وجه صواب	که مهان ما بدانند این جواب
ورنه کی وسواس را بستست کس	پوزبند وسوسه عشقست و بس
صید مرغابی همی‌کن جو بجو	عاشقی شو شاهدی خوبی بجو
کی کنی زان فهم فهمت را خورد	کی بری زان آب کان آبت برد
یابی اندر عشق با فر و بها	غیر این معقولها معقولها
که بدان تدبیر اسباب سماست	غیر این عقل تو حق را عقلهاست
زان دگر مفرش کنی اطباق را	که بدین عقل آوری ارزاق را
عشر امثالت دهد یا هفت‌صد	چون ببازی عقل در عشق صمد
بر رواق عشق یوسف تاختند	آن زنان چون عقلها درباختند
سیر گشتند از خرد باقی مرد	عقلشان یک‌دم ستد ساقی عمر
ای کم از زن شو فدای آن جمال	اصل صد یوسف جمال ذوالجلال
کو ز گفت و گو شود فریاد رس	عشق برد بحث را ای جان و بس
زهره نبود که کند او ماجرا	حیرتی آید ز عشق آن نطق را
گوهری از لنج او بیرون فتد	که بترسد گر جوابی وا دهد
تا نباید کز دهان افتد گهر	لب ببندد سخت او از خیر و شر
چون نبی بر خواندی بر ما فصول	هم‌چنانک گفت آن یار رسول
خواستی از ما حضور و صد وقار	آن رسول مجتبی وقت نثار
کز فواتش جان تو لرزان شود	آنچنان که بر سرت مرغی بود
تا نگیرد مرغ خوب تو هوا	پس نیاری هیچ جنبیدن ز جا
تا نباید که بپرد آن هما	دم نیاری زد ببندی سرفه را
بر لب انگشتی نهی یعنی خمش	ور کست شیرین بگوید یا ترش
بر نهد سردیگ و پر جوشت کند	حیرت آن مرغست خاموشت کند
چیست آخر هم‌چو بر بت عاشقی	ای ایاز این مهرها بر چارقی
کرده‌ای تو چارقی را دین و کیش	هم‌چو مجنون از رخ لیلی خویش
هر دو را در حجره‌ای آویخته	با دو کهنه مهر جان آمیخته
در جمادی می‌دمی سر کهن	چند گویی با دو کهنه نو سخن
می‌کشی از عشق گفت خود دراز	چون عرب با ربع و اطلال ای ایاز
پوستین گویی که کرتهٔ یوسفست	چارقت ربع کدامین آصفست
جرم یکساله زنا و غل و غش	هم‌چو ترسا که شمارد با کشش
عفو او را عفو داند از اله	تا بیامرزد کشش زو آن گناه
لیک بس جادوست عشق و اعتقاد	نیست آگه آن کشش از جرم و داد
اسحر از هاروت و ماروتست خود	دوستی و وهم صد یوسف تند
جذب صورت آردت در گفت و گو	صورتی پیدا کند بر یاد او
آن چنان که یار گوید پیش یار	رازگویی پیش صورت صد هزار
زاده از وی صد الست و صد بلی	نه بدانجا صورتی نه هیکلی
پیش گور بچهٔ نومرده‌ای	آن چنان که مادری دل‌برده‌ای
می‌نماید زنده او را آن جماد	رازها گوید به جد و اجتهاد
چشم و گوشی داند او خاشاک را	حی و قایم داند او آن خاک را
گوش دارد هوش دارد وقت شور	پیش او هر ذرهٔ آن خاک گور
خوش نگر این عشق ساحرناک را	مستمع داند به جد آن خاک را
دم‌بدم خوش می‌نهد با اشک رو	آنچنان بر خاک گور تازه او
روی ننهادست بر پور چو جان	که بوقت زندگی هرگز چنان
آتش آن عشق او ساکن شود	از عزا چون چند روزی بگذرد
عشق را بر حی جان‌افزای دار	عشق بر مرده نباشد پایدار
از جمادی هم جمادی زایدش	بعد از آن زان گور خود خواب آیدش
ماند خاکستر چو آتش رفت تفت	زانک عشق افسون خود بربود و رفت
پیر اندر خشت می‌بیند همه	آنچ بیند آن جوان در آینه
دستگیر صد هزاران ناامید	پیر عشق تست نه ریش سپید
نامصور سر کند وقت تلاق	عشق صورتها بسازد در فراق
بر صور آن حسن عکس ما بدست	که منم آن اصل اصل هوش و مست
حسن را بی‌واسطه بفراشتم	پرده‌ها را این زمان برداشتم
قوت تجرید ذاتم یافتی	زانک بس با عکس من در بافتی
او کشش را می‌نبیند در میان	چون ازین سو جذبهٔ من شد روان
از پس آن پرده از لطف خدا	مغفرت می‌خواهد از جرم و خطا
سنگ اندر چشمه متواری شود	چون ز سنگی چشمه‌ای جاری شود
زانک جاری شد از آن سنگ آن گهر	کس نخواهد بعد از آن او را حجر
آنچ حق ریزد بدان گیرد علو	کاسه‌ها دان این صور را واندرو
حسن لیلی نیست چندان هست سهل	ابلهان گفتند مجنون را ز جهل
هست هم‌چون ماه اندر شهر ما	بهتر از وی صد هزاران دلربا
می خدایم می‌دهد از نقش وی	گفت صورت کوزه است و حسن می
تا نباشد عشق اوتان گوش کش	مر شما را سرکه داد از کوزه‌اش
هر یکی را دست حق عز و جل	از یکی کوزه دهد زهر و عسل
روی ننماید به چشم ناصواب	کوزه می‌بینی ولیکن آب شراب
جز به خصم خود بنماید نشان	قاصرات الطرف باشد ذوق جان
وین حجاب ظرفها هم‌چون خیام	قاصرات الطرف آمد آن مدام
بط را لیکن کلاغان را ممات	هست دریا خیمه‌ای در وی حیات
غیر او را زهر او دردست و مرگ	زهر باشد مار را هم قوت و برگ
هست این را دوزخ آن را جنتی	صورت هر نعمتی و محنتی
واندرو قوتست و سم لاتبصرون	پس همه اجسام و اشیا تبصرون
اندرو هم قوت و هم دلسوزه‌ای	هست هر جسمی چو کاسه و کوزه‌ای
طاعمش داند کزان چه می‌خورد	کاسه پیدا اندرو پنهان رغد
زان پدر می‌خورد صد بادهٔ طروب	صورت یوسف چو جامی بود خوب
کان دریشان خشم و کینه می‌فزود	باز اخوان را از آن زهراب بود
می‌کشید از عشق افیونی دگر	باز از وی مر زلیخا را سکر
بود از یوسف غذا آن خوب را	غیر آنچ بود مر یعقوب را
تا نماند در می غیبت شکی	گونه‌گونه شربت و کوزه یکی
کوزه پیدا باده در وی بس نهان	باده از غیبست و کوزه زین جهان
لیک بر محرم هویدا و عیان	بس نهان از دیدهٔ نامحرمان
فاعف عنا اثقلت اوزارنا	یا الهی سکرت ابصارنا
قد علوت فوق نور المشرقین	یا خفیا قد ملات الخافقین
انت فجر مفجر انهارنا	انت سر کاشف اسرارنا
انت کالماء و نحن کالرحا	یا خفی الذات محسوس العطا
تختفی الریح و غبراها جهار	انت کالریح و نحن کالغبار
او نهان و آشکارا بخششش	تو بهاری ما چو باغ سبز خوش
قبض و بسط دست از جان شد روا	تو چو جانی ما مثال دست و پا
این زبان از عقل دارد این بیان	تو چو عقلی ما مثال این زبان
که نتیجهٔ شادی فرخنده‌ایم	تو مثال شادی و ما خنده‌ایم
که گواه ذوالجلال سرمدست	جنبش ما هر دمی خود اشهدست
اشهد آمد بر وجود جوی آب	گردش سنگ آسیا در اضطراب
خاک بر فرق من و تمثیل من	ای برون از وهم و قال و قیل من
هر دمت گوید که جانم مفرشت	بنده نشکیبد ز تصویر خوشت
پیش چوپان و محب خود بیا	هم‌چو آن چوپان که می‌گفت ای خدا
چارقت دوزم ببوسم دامنت	تا شپش جویم من از پیراهنت
لیک قاصر بود از تسبیح و گفت	کس نبودش در هوا و عشق جفت
جان سگ خرگاه آن چوپان شده	عشق او خرگاه بر گردون زده
بر دل او زد ترا بر گوش زد	چونک بحر عشق یزدان جوش زد
زیر منبر جمع مردان و زنان	واعظی بد بس گزیده در بیان
در میان آن زنان شد ناشناخت	رفت جوحی چادر و روبند ساخت
موی عانه هست نقصان نماز	سایلی پرسید واعظ را به راز
پس کراهت باشد از وی در نماز	گفت واعظ چون شود عانه دراز
تا نمازت کامل آید خوب و خوش	یا به آهک یا ستره بسترش
شرط باشد تا نمازم کم بود	گفت سایل آن درازی تا چه حد
پس ستردن فرض باشد ای سئول	گفت چون قدر جوی گردد به طول
عانهٔ من گشته باشد این چنین	گفت جوحی زود ای خوهر ببین
که آن به مقدار کراهت آمدست	بهر خشنودی حق پیش آر دست
کیر او بر دست زن آسیب کرد	دست زن در کرد در شلوار مرد
گفت واعظ بر دلش زد گفت من	نعره‌ای زد سخت اندر حال زن
وای اگر بر دل زدی ای پر خرد	گفت نه بر دل نزد بر دست زد
شد عصا و دست ایشان را یکی	بر دل آن ساحران زد اندکی
بیش رنجد که آن گروه از دست و پا	گر عصا بستانی از پیری شها
هین ببر که جان ز جان کندن رهید	نعرهٔ لاضیر بر گردون رسید
از ورای تن به یزدان می‌زییم	ما بدانستیم ما این تن نه‌ایم
اندر امن سرمدی قصری بساخت	ای خنک آن را که ذات خود شناخت
پیش عاقل باشد آن بس سهل چیز	کودکی گرید پی جوز و مویز
طفل کی در دانش مردان رسد	پیش دل جوز و مویز آمد جسد
مرد آن باشد که بیرون از شکست	هر که محجوبست او خود کودکست
هر بزی را ریش و مو باشد بسی	گر بریش و خایه مردستی کسی
می‌برد اصحاب را پیش قصاب	پیشوای بد بود آن بز شتاب
سابقی لیکن به سوی مرگ و غم	ریش شانه کرده که من سابقم
ترک این ما و من و تشویش کن	هین روش بگزین و ترک ریش کن
پیشوا و رهنمای گلستان	تا شوی چون بوی گل با عاشقان
خوش قلاووز ره ملک ابد	کیست بوی گل دم عقل و خرد
پیش چارق چیستت چندین نیاز	سر چارق را بیان کن ای ایاز
سر سر پوستین و چارقت	تا بنوشد سنقر و بک یا رقت
نورت از پستی سوی گردون شتافت	ای ایاز از تو غلامی نور یافت
بندگی را چون تو دادی زندگی	حسرت آزادگان شد بندگی
کافر از ایمان او حسرت خورد	مؤمن آن باشد که اندر جزر و مد
گفت او را یک مسلمان سعید	بود گبری در زمان بایزید
تا بیابی صد نجات و سروری	که چه باشد گر تو اسلام آوری
آنک دارد شیخ عالم بایزید	گفت این ایمان اگر هست ای مرید
که آن فزون آمد ز کوششهای جان	من ندارم طاقت آن تاب آن
لیک در ایمان او بس مؤمنم	گرچه در ایمان و دین ناموقنم
بس لطیف و با فروغ و با فرست	دارم ایمان که آن ز جمله برترست
گرچه مهرم هست محکم بر دهان	مؤمن ایمان اویم در نهان
نه بدان میلستم و نه مشتهاست	باز ایمان خود گر ایمان شماست
چون شما را دید آن فاتر شود	آنک صد میلش سوی ایمان بود
چون بیابان را مفازه گفتنی	زانک نامی بیند و معنیش نی
چون به ایمان شما او بنگرد	عشق او ز آورد ایمان بفسرد
در میان کافرستان بانگ زد	یک مؤذن داشت بس آواز بد
که شود جنگ و عداوتها دراز	چند گفتندش مگو بانگ نماز
گفت در کافرستان بانگ نماز	او ستیزه کرد و پس بی‌احتراز
خود بیامد کافری با جامه‌ای	خلق خایف شد ز فتنهٔ عامه‌ای
هدیه آورد و بیامد چون الیف	شمع و حلوا با چنان جامهٔ لطیف
که صلا و بانگ او راحت‌فزاست	پرس پرسان کین مؤذن کو کجاست
گفت که آوازش فتاد اندر کنشت	هین چه راحت بود زان آواز زشت
آرزو می‌بود او رامؤمنی	دختری دارم لطیف و بس سنی
پندها می‌داد چندین کافرش	هیچ این سودا نمی‌رفت از سرش
هم‌چو مجمر بود این غم من چو عود	در دل او مهر ایمان رسته بود
که بجنبد سلسلهٔ او دم به دم	در عذاب و درد و اشکنجه بدم
تا فرو خواند این مؤذن آن اذان	هیچ چاره می‌ندانستم در آن
که بگوشم آمد این دو چار دانگ	گفت دختر چیست این مکروه بانگ
هیچ نشنیدم درین دیر و کنشت	من همه عمر این چنین آواز زشت
هست اعلام و شعار مؤمنان	خوهرش گفتا که این بانگ اذان
آن دگر هم گفت آری ای پدر	باورش نامد بپرسید از دگر
از مسلمانی دل او سرد شد	چون یقین گشتش رخ او زرد شد
دوش خوش خفتم در آن بی‌خوف خواب	باز رستم من ز تشویش و عذاب
هدیه آوردم به شکر آن مرد کو	راحتم این بود از آواز او
که مرا گشتی مجیر و دستگیر	چون بدیدش گفت این هدیه پذیر
بندهٔ تو گشته‌ام من مستمر	آنچ کردی با من از احسان و بر
من دهانت را پر از زر کردمی	گر به مال و ملک و ثروت فردمی
راه‌زن هم‌چون که آن بانگ نماز	هست ایمان شما زرق و مجاز
چند حسرت در دل و جانم رسید	لیک از ایمان و صدق بایزید
گفت آوه چیست این فحل فرید	هم‌چو آن زن کو جماع خر بدید
بر کس ما می‌ریند این شوهران	گر جماع اینست بردند این خران
آفرینها بر چنین شیر فرید	داد جمله داد ایمان بایزید
بحر اندر قطره‌اش غرقه شود	قطره‌ای ز ایمانش در بحر ار رود
اندر آن ذره شود بیشه فنا	هم‌چو ز آتش ذره‌ای در بیشه‌ها
کرد اندر جنگ خصمان را تباه	چون خیالی در دل شه یا سپاه
تا فنا شد گوهر گبر و جهود	یک ستاره در محمد رخ نمود
کفرهای باقیان شد دو گمان	آنک ایمان یافت رفت اندر امان
یا مسلمانی و یا بیمی نشاند	کفر صرف اولین باری نماند
این مثلها کفو ذرهٔ نور نیست	این به حیله آب و روغن کردنیست
ذره نبود شارق لا ینقسم	ذره نبود جز حقیری منجسم
محرم دریا نه‌ای این دم کفی	گفتن ذره مرادی دان خفی
گر نماید رخ ز شرق جان شیخ	آفتاب نیر ایمان شیخ
جمله بالا خلد گیرد اخضری	جمله پستی گنج گیرد تا ثری
او یکی تن دارد از خاک حقیر	او یکی جان دارد از نور منیر
که بماندم اندرین مشکل عمو	ای عجب اینست او یا آن بگو
پر شده از نور او هفت آسمان	گر وی اینست ای برادر چیست آن
ای عجب زین دو کدامین است و کیست	ور وی آنست این بدن ای دوست چیست
سخت طناز و پلید و ره‌زنی	بود مردی کدخدا او را زنی
مرد مضطر بود اندر تن زدن	هرچه آوردی تلف کردیش زن
سوی خانه با دو صد جهد طویل	بهر مهمان گوشت آورد آن معیل
مرد آمد گفت دفع ناصواب	زن بخوردش با کباب و با شراب
پیش مهمان لوت می‌باید کشید	مرد گفتش گوشت کو مهمان رسید
گوشت دیگر خر اگر باشد هلا	گفت زن این گربه خورد آن گوشت را
گربه را من بر کشم اندر عیار	گفت ای ایبک ترازو را بیار
پس بگفت آن مرد کای محتال زن	بر کشیدش بود گربه نیم من
هست گربه نیم‌من هم ای ستیر	گوشت نیم من بود و افزون یک ستیر
ور بود این گوشت گربه کو بجو	این اگر گربه‌ست پس آن گوشت کو
ور وی آن روحست این تصویر کیست	بایزید ار این بود آن روح چیست
این نه کار تست و نه هم کار من	حیرت اندر حیرتست ای یار من
دانه باشد اصل و آن که پره فرع	هر دو او باشد ولیک از ریع زرع
ای قصاب این گردران با گردنست	حکمت این اضداد را با هم ببست
قالبت بی‌جان فسرده بود و سرد	روح بی‌قالب نداند کار کرد
راست شد زین هر دو اسباب جهان	قالبت پیدا و آن جانت نهان
آب را بر سر زنی در نشکند	خاک را بر سر زنی سر نشکند
آب را و خاک را بر هم زنی	گر تو می‌خواهی که سر را بشکنی
خاک سوی خاک آید روز فصل	چون شکستی سر رود آبش به اصل
گشت حاصل از نیاز و از لجاج	حکمتی که بود حق را ز ازدواج
لا سمع اذن و لا عین بصر	باشد آنگه ازدواجات دگر
یا کجا کردی دگر ضبط سخن	گر شنیدی اذن کی ماندی اذن
از یخی برداشتی اومید را	گر بدیدی برف و یخ خورشید را
ز آب داود هوا کردی زره	آب گشتی بی‌عروق و بی‌گره
هر درختی از قدومش نیک‌بخت	پس شدی درمان جان هر درخت
لا مساسی با درختان خوانده	آن یخی بفسرده در خود مانده
لیس الا شح نفس قسمه	لیس یالف لیس یؤلف جسمه
لیک نبود پیک و سلطان خضر	نیست ضایع زو شود تازه جگر
نیست هر برجی عبورش را پسند	ای ایاز استارهٔ تو بس بلند
هر صفا را کی گزیند صفوتت	هر وفا را کی پسندد همتت
کهف هر مخمور و هر بیچاره‌ای	بود امیری خوش دلی می‌باره‌ای
جوهری زربخششی دریادلی	مشفقی مسکین‌نوازی عادلی
راه‌بان و رازدان و دوست‌بین	شاه مردان و امیرالمؤمنین
خلق دلدار و کم‌آزار و ملیح	دور عیسی بود و ایام مسیح
هم امیری جنس او خوش‌مذهبی	آمدش مهمان بناگاهان شبی
باده بود آن وقت ماذون و حلال	باده می‌بایستشان در نظم حال
رو سبو پر کن به ما آور مدام	باده‌شان کم بود و گفتا ای غلام
تا ز خاص و عام یابد جان خلاص	از فلان راهب که دارد خمر خاص
که هزاران جره و خمدان کند	جرعه‌ای زان جام راهب آن کند
آنچنان که اندر عبا سلطانی است	اندر آن می مایهٔ پنهانی است
که سیه کردند از بیرون زر	تو بدلق پاره‌پاره کم نگر
وز برون آن لعل دودآلود شد	از برای چشم بد مردود شد
گنجها پیوسته در ویرانه‌هاست	گنج و گوهر کی میان خانه‌هاست
گشت طینش چشم‌بند آن لعین	گنج آدم چون بویران بد دفین
جان همی‌گفتش که طینم سد تست	او نظر می‌کرد در طین سست سست
در زمان در دیر رهبانان رسید	دو سبو بستد غلام و خوش دوید
سنگ داد و در عوض گوهر خرید	زر بداد و بادهٔ چون زر خرید
تاج زر بر تارک ساقی نهد	باده‌ای که آن بر سر شاهان جهد
بندگان و خسروان آمیخته	فتنه‌ها و شورها انگیخته
تخت و تخته آن زمان یکسان شده	استخوانها رفته جمله جان شده
وقت مستی هم‌چو جان اندر تنند	وقت هشیاری چو آب و روغنند
نیست فرقی کاندر آنجا غرق نیست	چون هریسه گشته آنجا فرق نیست
سوی قصر آن امیر نیک‌نام	این چنین باده همی‌برد آن غلام
خشک مغزی در بلا پیچیده‌ای	پیشش آمد زاهدی غم دیده‌ای
خانه از غیر خدا پرداخته	تن ز آتشهای دل بگداخته
داغها بر داغها چندین هزار	گوشمال محنت بی‌زینهار
روز و شب چفسیده او بر اجتهاد	دیده هر ساعت دلش در اجتهاد
صبر و حلمش نیم‌شب بگریخته	سال و مه در خون و خاک آمیخته
گفت باده گفت آن کیست آن	گفت زاهد در سبوها چیست آن
گفت طالب را چنین باشد عمل	گفت آن آن فلان میر اجل
بادهٔ شیطان و آنگه نیم هوش	طالب یزدان و آنگه عیش و نوش
هوشها باید بر آن هوش تو بست	هوش تو بی می چنین پژمرده است
ای چو مرغی گشته صید دام سکر	تا چه باشد هوش تو هنگام سکر
دادر آن تاج شیخ اسلام بود	آن ضیاء دلق خوش الهام بود
بود کوته‌قد و کوچک هم‌چو فرخ	تاج شیخ اسلام دار الملک بلخ
این ضیا اندر ظرافت بد فزون	گرچه فاضل بود و فحل و ذو فنون
بود شیخ اسلام را صد کبر و ناز	او بسی کوته ضیا بی‌حد دراز
آن ضیا هم واعظی بد با هدی	زین برادر عار و ننگش آمدی
بارگه پر قاضیان و اصفیا	روز محفل اندر آمد آن ضیا
این برادر را چنین نصف القیام	کرد شیخ اسلام از کبر تمام
اندکی زان قد سروت هم بدزد	گفت او را بس درازی بهر مزد
تا خوری می ای تو دانش را عدو	پس ترا خود هوش کو یا عقل کو
ضحکه باشد نیل بر روی حبش	روت بس زیباست نیلی هم بکش
تا تو بیهوشی و ظلمت‌جو شوی	در تو نوری کی درآمد ای غوی
در شب ابری تو سایه‌جو شده	سایه در روزست جستن قاعده
طالبان دوست را آمد حرام	گر حلال آمد پی قوت عوام
چشمشان بر راه و بر منزل بود	عاشقان را باده خون دل بود
این قلاوز خرد با صد کسوف	در چنین راه بیابان مخوف
کاروان را هالک و گمره کنی	خاک در چشم قلاوزان زنی
نفس را در پیش نه نان سبوس	نان جو حقا حرامست و فسوس
دزد را منبر منه بر دار دار	دشمن راه خدا را خوار دار
از بریدن عاجزی دستش ببند	دزد را تو دست ببریدن پسند
گر تو پایش نشکنی پایت شکست	گر نبندی دست او دست تو بست
بهر چه گو زهر خند و خاک خور	تو عدو را می دهی و نی‌شکر
او سبو انداخت و از زاهد بجست	زد ز غیرت بر سبو سنگ و شکست
ماجرا را گفت یک یک پیش او	رفت پیش میر و گفتش باده کو
گفت بنما خانهٔ زاهد کجاست	میر چون آتش شد و برجست راست
آن سر بی‌دانش مادرغرش	تا بدین گرز گران کوبم سرش
طالب معروفی است و شهرگی	او چه داند امر معروف از سگی
تا به چیزی خویشتن پیدا کند	تا بدین سالوس خود را جا کند
که تسلس می‌کند با این و آن	کو ندارد خود هنر الا همان
داروی دیوانه باشد کیر گاو	او اگر دیوانه است و فتنه‌کاو
بی‌لت خربندگان خر چون رود	تا که شیطان از سرش بیرون رود
نیم شب آمد به زاهد نیم‌مست	میر بیرون جست دبوسی بدست
مرد زاهد گشت پنهان زیر پشم	خواست کشتن مرد زاهد را ز خشم
زیر پشم آن رسن‌تابان نهان	مرد زاهد می‌شنید از میر آن
آینه تاند که رو را سخت کرد	گفت در رو گفتن زشتی مرد
تات گوید روی زشت خود ببین	روی باید آینه‌وار آهنین
مات کردش زود خشم شه بتاخت	شاه با دلقک همی شطرنج باخت
یک یک از شطرنج می‌زد بر سرش	گفت شه شه و آن شه کبرآورش
صبر کرد آن دلقک و گفت الامان	که بگیر اینک شهت ای قلتبان
او چنان لرزان که عور از زمهریر	دست دیگر باختن فرمود میر
وقت شه شه گفتن و میقات شد	باخت دست دیگر و شه مات شد
شش نمد بر خود فکند از بیم تفت	بر جهید آن دلقک و در کنج رفت
خفت پنهان تا ز زخم شه رهد	زیر بالشها و زیر شش نمد
گفت شه شه شه شه ای شاه گزین	گفت شه هی هی چه کردی چیست این
با تو ای خشم‌آور آتش‌سجاف	کی توان حق گفت جز زیر لحاف
می‌زنم شه شه به زیر رختهات	ای تو مات و من ز زخم شاه مات
وز لگد بر در زدن وز دار و گیر	چون محله پر شد از هیهای میر
کای مقدم وقت عفوست و رضاست	خلق بیرون جست زود از چپ و راست
کمترست از عقل و فهم کودکان	مغز او خشکست و عقلش این زمان
واندر آن زهدش گشادی ناشده	زهد و پیری ضعف بر ضعف آمده
کارها کرده ندیده مزد کار	رنج دیده گنج نادیده ز یار
یا نیامد وقت پاداش از قدر	یا نبود آن کار او را خود گهر
یا جزا وابستهٔ میقات بود	یا که بود آن سعی چون سعی جهود
که درین وادی پر خون بی‌کس است	مر ورا درد و مصیبت این بس است
رو ترش کرده فرو افکنده لنج	چشم پر درد و نشسته او به کنج
نیش عقلی که به کحلی پی برد	نه یکی کحال کو را غم خورد
کار در بوکست تا نیکو شدن	اجتهادی می‌کند با حزر و ظن
کو نجوید سر رئیسیش آرزوست	زان رهش دورست تا دیدار دوست
که نصیبم رنج آمد زین حساب	ساعتی او با خدا اندر عتاب
که همه پران و ما ببریده بال	ساعتی با بخت خود اندر جدال
گرچه در زهدست باشد خوش تنگ	هر که محبوس است اندر بو و رنگ
کی شود خویش خوش و صدرش فراخ	تا برون ناید ازین ننگین مناخ
کارد و استره نشاید هیچ داد	زاهدان را در خلا پیش از گشاد
غصهٔ آن بی‌مرادیها و غم	کز ضجر خود را بدراند شکم
خویش را از کوه می‌انداختی	مصطفی را هجر چون بفراختی
که ترا بس دولتست از امر کن	تا بگفتی جبرئیلش هین مکن
باز هجران آوریدی تاختن	مصطفی ساکن شدی ز انداختن
می‌فکندی از غم و اندوه او	باز خود را سرنگون از کوه او
که مکن این ای تو شاه بی‌بدیل	باز خود پیدا شدی آن جبرئیل
تا بیابید آن گهر را او ز جیب	هم‌چنین می‌بود تا کشف حجاب
اصل محنتهاست این چونش کشند	بهر هر محنت چو خود را می‌کشند
هر یکی از ما فدای سیرتیست	از فدایی مردمان را حیرتیست
بهر آن کارزد فدای آن شدن	ای خنک آنک فدا کردست تن
کاندر آن ره صرف عمر و کشتنیست	هر یکی چونک فدایی فنیست
که نه شایق ماند آنگه نه مشوق	کشتنی اندر غروبی یا شروق
کاندرو صد زندگی در کشتنست	باری این مقبل فدای این فنست
در دو عالم بهرمند و نیک‌نام	عاشق و معشوق و عشقش بر دوام
شانهم ورد التوی بعد التوی	یا کرامی ارحموا اهل الهوی
در نگر در درد و بدبختی او	عفو کن ای میر بر سختی او
زلتت را مغفرت در آکند	تا ز جرمت هم خدا عفوی کند
در امید عفو دل در بسته‌ای	تو ز غفلت بس سبو بشکسته‌ای
می‌شکافد مو قدر اندر سزا	عفو کن تا عفو یابی در جزا
بر سبوی ما سبو را بشکند	میر گفت او کیست کو سنگی زند
ترس ترسان بگذرد با صد حذر	چون گذر سازد ز کویم شیر نر
کرد ما را پیش مهمانان خجل	بندهٔ ما را چرا آزرد دل
این زمان هم‌چون زنان از ما گریخت	شربتی که به ز خون اوست ریخت
گیر هم‌چون مرغ بالا بر پرد	لیک جان از دست من او کی برد
پر و بال مردریگش بر کنم	تیر قهر خویش بر پرش زنم
از دل سنگش کنون بیرون کشم	گر رود در سنگ سخت از کوششم
که بود قوادکان را عبرتی	من برانم بر تن او ضربتی
داد او و صد چو او این دم دهم	با همه سالوس با ما نیز هم
از دهانش می بر آمد آتشی	خشم خون‌خوارش شده بد سرکشی
چند بوسیدند دست و پای او	آن شفیعان از دم هیهای او
گر بشد باده تو بی‌باده خوشی	کای امیر از تو نشاید کین کشی
لطف آب از لطف تو حسرت خورد	باده سرمایه ز لطف تو برد
ای کریم ابن الکریم ابن الکریم	پادشاهی کن ببخشش ای رحیم
جمله مستان را بود بر تو حسد	هر شرابی بندهٔ این قد و خد
ترک کن گلگونه تو گلگونه‌ای	هیچ محتاج می گلگون نه‌ای
ای گدای رنگ تو گلگونه‌ها	ای رخ چون زهره‌ات شمس الضحی
ز اشتیاق روی تو جوشد چنان	باده کاندر خنب می‌جوشد نهان
وی همه هستی چه می‌جویی عدم	ای همه دریا چه خواهی کرد نم
ای که مه در پیش رویت روی‌زرد	ای مه تابان چه خواهی کرد گرد
طوق اعطیناک آویز برت	تاج کرمناست بر فرق سرت
تو چرا خود منت باده کشی	تو خوش و خوبی و کان هر خوشی
جمله فرع و پایه‌اند و او غرض	جوهرست انسان و چرخ او را عرض
چون چنینی خویش را ارزان فروش	ای غلامت عقل و تدبیرات و هوش
جوهری چون نجده خواهد از عرض	خدمتت بر جمله هستی مفترض
ذوق جویی تو ز حلوا ای فسوس	علم جویی از کتبها ای فسوس
در سه گز تن عالمی پنهان شده	بحر علمی در نمی پنهان شده
تا بجویی زو نشاط و انتفاع	می چه باشد یا سماع و یا جماع
زهره‌ای از خمره‌ای شد جام‌خواه	آفتاب از ذره‌ای شد وام خواه
آفتابی حبس عقده اینت حیف	جان بی‌کیفی شده محبوس کیف
من به ذوق این خوشی قانع نیم	گفت نه نه من حریف آن میم
کژ همی‌گردم چنان گاهی چنین	من چنان خواهم که هم‌چون یاسمین
کژ همی‌گردم بهر سو هم‌چو بید	وارهیده از همه خوف و امید
که ز بادش گونه گونه رقصهاست	هم‌چو شاخ بید گردان چپ و راست
این خوشی را کی پسندد خواجه کی	آنک خو کردست با شادی می
که سرشته در خوشی حق بدند	انبیا زان زین خوشی بیرون شدند
این خوشیها پیششان بازی نمود	زانک جانشان آن خوشی را دیده بود
مرده را چون در کشد اندر کنار	با بت زنده کسی چون گشت یار
نکته‌دانند و سخن گوینده‌اند	آن جهان چون ذره ذره زنده‌اند
کین علف جز لایق انعام نیست	در جهان مرده‌شان آرام نیست
کی خورد او باده اندر گولخن	هر که را گلشن بود بزم و وطن
کرم باشد کش وطن سرگین بود	جای روح پاک علیین بود
بهر این مرغان کور این آب شور	بهر مخمور خدا جام طهور
پیش او حجاج خونی عادلست	هر که عدل عمرش ننمود دست
که ز لعب زندگان بی‌آگهند	دختران را لعبت مرده دهند
کودکان را تیغ چوبین بهترست	چون ندارند از فتوت زور و دست
که نگاریده‌ست اندر دیرها	کافران قانع بنقش انبیا
هیچ‌مان پروای نقش سایه نیست	زان مهان ما را چو دور روشنیست
وآن دگر نقشش چو مه در آسمان	این یکی نقشش نشسته در جهان
و آن دگر با حق به گفتار و انیس	این دهانش نکته‌گویان با جلیس
گوش جانش جاذب اسرار کن	گوش ظاهر این سخن را ضبط کن
چشم سر حیران مازاغ البصر	چشم ظاهر ضابط حلیهٔ بشر
پای معنی فوق گردون در طواف	پای ظاهر در صف مسجد صواف
این درون وقت و آن بیرون حین	جزو جزوش را تو بشمر هم‌چنین
وان دگر یار ابد قرن ازل	این که در وقتست باشد تا اجل
هست یک نعتش امام القبلتین	هست یک نامش ولی الدولتین
هیچ غیمی مر ورا غایم نماند	خلوت و چله برو لازم نماند
کی حجاب آرد شب بیگانه‌اش	قرص خورشیدست خلوت‌خانه‌اش
کفر او ایمان شد و کفران نماند	علت و پرهیز شد بحران نماند
او ندارد هیچ از اوصاف خویش	چون الف از استقامت شد به پیش
شد برهنه جان به جان‌افزای خویش	گشت فرد از کسوهٔ خوهای خویش
شاهش از اوصاف قدسی جامه کرد	چون برهنه رفت پیش شاه فرد
بر پرید از چاه بر ایوان جاه	خلعتی پوشید از اوصاف شاه
از بن طشت آمد او بالای طشت	این چنین باشد چو دردی صاف گشت
شومی آمیزش اجزای خاک	در بن طشت از چه بود او دردناک
ورنه او در اصل بس برجسته بود	یار ناخوش پر و بالش بسته بود
هم‌چو هاروتش نگون آویختند	چون عتاب اهبطوا انگیختند
از عتابی شد معلق هم‌چنان	بود هاروت از ملاک آسمان
خویش را سر ساخت و تنها پیش راند	سرنگون زان شد که از سر دور ماند
کر استغنا و از دریا برید	آن سپد خود را چو پر از آب دید
بحر رحمت کرد و او را باز خواند	بر جگر آبش یکی قطره نماند
آید از دریا مبارک ساعتی	رحمتی بی‌علتی بی‌خدمتی
گرچه باشند اهل دریابار زرد	الله الله گرد دریابار گرد
سرخ گردد روی زرد از گوهری	تا که آید لطف بخشایش‌گری
زانک اندر انتظار آن لقاست	زردی رو بهترین رنگهاست
بهر آن آمد که جانش قانعست	لیک سرخی بر رخی که آن لامعست
نیست او از علت ابدان علیل	که طمع لاغر کند زرد و ذلیل
خیره گردد عقل جالینوس هم	چون ببیند روی زرد بی‌سقم
مصطفی گوید که ذلت نفسه	چون طمع بستی تو در انوار هو
آن مشبک سایهٔ غربالی است	نور بی‌سایه لطیف و عالی است
پیش عنینان چه جامه چه بدن	عاشقان عریان همی‌خواهند تن
خرمگس را چه ابا چه دیگدان	روزه‌داران را بود آن نان و خوان
ای ایاز اکنون بگو احوال خویش	این سخن از حد و اندازه‌ست بیش
تو بدین احوال کی راضی شوی	هست احوال تو از کان نوی
خاک بر احوال و درس پنج و شش	هین حکایت کن از آن احوال خوش
حال ظاهر گویمت در طاق وجفت	حال باطن گر نمی‌آید بگفت
گشت بر جان خوشتر از شکرنبات	که ز لطف یار تلخیهای مات
تلخی دریا همه شیرین شود	زان نبات ار گرد در دریا رود
باز سوی غیب رفتند ای امین	صدهزار احوال آمد هم‌چنین
هم‌چو جو اندر روش کش بند نی	حال هر روزی بدی مانند نی
فکرت هر روز را دیگر اثر	شادی هر روز از نوعی دگر
هر صباحی ضیف نو آید دوان	هست مهمان‌خانه این تن ای جوان
که هم اکنون باز پرد در عدم	هین مگو کین مانند اندر گردنم
در دلت ضیفست او را دار خوش	هرچه آید از جهان غیب‌وش
ساخت او را هم‌چو طوق اندر عنق	آن یکی را بیگهان آمد قنق
آن شب اندر کوی ایشان سور بود	خوان کشید او را کرامتها نمود
که امشب ای خاتون دو جامه خواب کن	مرد زن را گفت پنهانی سخن
بهر مهمان گستر آن سوی دگر	پستر ما را بگستر سوی در
سمع و طاعه ای دو چشم روشنم	گفت زن خدمت کنم شادی کنم
سوی ختنه‌سور کرد آنجا وطن	هر دو پستر گسترید و رفت زن
نقل بنهادند از خشک و ترش	ماند مهمان عزیز و شوهرش
سرگذشت نیک و بد تا نیم شب	در سمر گفتند هر دو منتجب
شد در آن پستر که بد آن سوی در	بعد از آن مهمان ز خواب و از سمر
که ترا این سوست ای جان جای خفت	شوهر از خجلت بدو چیزی نگفت
پستر آن سوی دگر افکنده‌ام	که برای خواب تو ای بوالکرم
گشت مبدل و آن طرف مهمان غنود	آن قراری که به زن او داده بود
کز غلیظی ابرشان آمد شگفت	آن شب آنجا سخت باران در گرفت
سوی در خفتست و آن سو آن عمو	زن بیامد بر گمان آنک شو
داد مهمان را به رغبت چند بوس	رفت عریان در لحاف آن دم عروس
خود همان آمد همان آمد همان	گفت می‌ترسیدم ای مرد کلان
بر تو چون صابون سلطانی بماند	مرد مهمان را گل و باران نشاند
بر سر و جان تو او تاوان شود	اندرین باران و گل او کی رود
موزه دارم غم ندارم من ز گل	زود مهمان جست و گفت این زن بهل
در سفر یک دم مبادا روح شاد	من روان گشتم شما را خیر باد
کین خوشی اندر سفر ره‌زن شود	تا که زوتر جانب معدن رود
چون رمید و رفت آن مهمان فرد	زن پشیمان شد از آن گفتار سرد
گر مزاحی کردم از طیبت مگیر	زن بسی گفتش که آخر ای امیر
رفت و ایشان را در آن حسرت گذاشت	سجده و زاری زن سودی نداشت
صورتش دیدند شمعی بی‌لگن	جامه ازرق کرد زان پس مرد و زن
چون بهشت از ظلمت شب گشته فرد	می‌شد و صحرا ز نور شمع مرد
از غم و از خجلت این ماجرا	کرد مهمان خانه خانهٔ خویش را
هر زمان گفتی خیال میهمان	در درون هر دو از راه نهان
می‌فشاندم لیک روزیتان نبود	که منم یار خضر صد گنج و جود
آید اندر سینه‌ات هر روز نیز	هر دمی فکری چو مهمان عزیز
زانک شخص از فکر دارد قدر و جان	فکر را ای جان به جای شخص دان
کارسازیهای شادی می‌کند	فکر غم گر راه شادی می‌زند
تا در آید شادی نو ز اصل خیر	خانه می‌روبد به تندی او ز غیر
تا بروید برگ سبز متصل	می‌فشاند برگ زرد از شاخ دل
تا خرامد ذوق نو از ما ورا	می‌کند بیخ سرور کهنه را
تا نماید بیخ رو پوشیده را	غم کند بیخ کژ پوسیده را
در عوض حقا که بهتر آورد	غم ز دل هر چه بریزد یا برد
که بود غم بندهٔ اهل یقین	خاصه آن را که یقینش باشد این
رز بسوزد از تبسمهای شرق	گر ترش‌رویی نیارد ابر و برق
چون ستاره خانه خانه می‌رود	سعد و نحس اندر دلت مهمان شود
باش هم‌چون طالعش شیرین و چست	آن زمان که او مقیم برج تست
شکر گوید از تو با سلطان دل	تا که با مه چون شود او متصل
در بلا خوش بود با ضیف خدا	هفت سال ایوب با صبر و رضا
پیش حق گوید به صدگون شکر او	تا چو وا گردد بلای سخت‌رو
رو نکرد ایوب یک لحظه ترش	کز محبت با من محبوب کش
بود چون شیر و عسل او با بلا	از وفا و خجلت علم خدا
خند خندان پیش او تو باز رو	فکر در سینه در آید نو به نو
لا تحرمنی انل من بره	که اعذنی خالقی من شره
لا تعقب حسرة لی ان مضی	رب اوزعنی لشکر ما اری
آن ترش را چون شکر شیرین شمار	آن ضمیر رو ترش را پاس‌دار
گلشن آرنده‌ست ابر و شوره‌کش	ابر را گر هست ظاهر رو ترش
با ترش تو رو ترش کم کن چنان	فکر غم را تو مثال ابر دان
جهد کن تا از تو او راضی رود	بوک آن گوهر به دست او بود
عادت شیرین خود افزون کنی	ور نباشد گوهر و نبود غنی
ناگهان روزی بر آید حاجتت	جای دیگر سود دارد عادتت
آن به امر و حکمت صانع شود	فکرتی کز شادیت مانع شود
بوک نجمی باشد و صاحب‌قران	تو مخوان دو چار دانگش ای جوان
تا بوی پیوسته بر مقصود چیر	تو مگو فرعیست او را اصل گیر
چشم تو در اصل باشد منتظر	ور تو آن را فرع گیری و مضر
دایما در مرگ باشی زان روش	زهر آمد انتظارش اندر چشش
بازره دایم ز مرگ انتظار	اصل دان آن را بگیرش در کنار
صدق تو از بحر و از کوهست بیش	ای ایاز پر نیاز صدق‌کیش
که رود عقل چو کوهت کاه‌وار	نه به وقت شهوتت باشد عثار
سست گردد در قرار و در ثبات	نه به وقت خشم و کینه صبرهات
ورنه بودی شاه مردان کیر خر	مردی این مردیست نه ریش و ذکر
کی بود این جسم را آنجا مجال	حق کرا خواندست در قرآن رجال
آخر از بازار قصابان گذر	روح حیوان را چه قدرست ای پدر
ارزشان از دنبه و از دم کم	صد هزاران سر نهاده بر شکم
عقل او موشی شود شهوت چو شیر	روسپی باشد که از جولان کیر
زهره‌خدی مه‌رخی سیمین‌بری	خواجه‌ای بودست او را دختری
شو نبود اندر کفائت کفو او	گشت بالغ داد دختر را به شو
گر بنشکافی تلف گردد هلاک	خربزه چون در رسد شد آبناک
او بناکفوی ز تخویف فساد	چون ضرورت بود دختر را بداد
خویشتن پرهیز کن حامل مشو	گفت دختر را کزین داماد نو
این غریب‌اشمار را نبود وفا	کز ضرورت بود عقد این گدا
بر تو طفل او بماند مظلمه	ناگهان به جهد کند ترک همه
هست پندت دل‌پذیر و مغتنم	گفت دختر کای پدر خدمت کنم
دختر خود را بفرمودی حذر	هر دو روزی هر سه روزی آن پدر
چون بود هر دو جوان خاتون و شو	حامله شد ناگهان دختر ازو
پنج ماهه گشت کودک یا که شش	از پدر او را خفی می‌داشتش
من نگفتم که ازو دوری گزین	گشت پیدا گفت بابا چیست این
که نکردت پند و وعظم هیچ سود	این وصیتهای من خود باد بود
آتش و پنبه‌ست بی‌شک مرد و زن	گفت بابا چون کنم پرهیز من
یا در آتش کی حفاظست و تقاست	پنبه را پرهیز از آتش کجاست
تو پذیرای منی او مشو	گفت من گفتم که سوی او مرو
خویشتن باید که از وی در کشی	در زمان حال و انزال و خوشی
این نهانست و بغایت دوردست	گفت کی دانم که انزالش کیست
فهم کن که آن وقت انزالش بود	گفت چشمش چون کلاپیسه شود
کور گشتست این دو چشم کور من	گفت تا چشمش کلاپیسه شدن
وقت حرص و وقت خشم و کارزار	نیست هر عقلی حقیری پایدار
ناگهان آمد قطاریق و وغا	رفت یک صوفی به لشکر در غزا
فارسان راندند تا صف مصاف	ماند صوفی با بنه و خیمه و ضعاف
سابقون السابقون در راندند	مثقلان خاک بر جا ماندند
باز گشته با غنایم سودمند	جنگها کرده مظفر آمدند
او برون انداخت نستد هیچ چیز	ارمغان دادند کای صوفی تو نیز
گفت من محروم ماندم از غزا	پس بگفتندش که خشمینی چرا
که میان غزو خنجر کش نشد	زان تلطف هیچ صوفی خوش نشد
آن یکی را بهر کشتن تو بگیر	پس بگفتندش که آوردیم اسیر
اندکی خوش گشت صوفی دل‌قوی	سر ببرش تا تو هم غازی شوی
چونک آن نبود تیمم کردنیست	که آب را گر در وضو صد روشنیست
در پس خرگه که آرد او غزا	برد صوفی آن اسیر بسته را
قوم گفتا دیر ماند آنجا فقیر	دیر ماند آن صوفی آنجا با اسیر
بسملش را موجب تاخیر چیست	کافر بسته دو دست او کشتنیست
دید کافر را به بالای ویش	آمد آن یک در تفحص در پیش
هم‌چو شیری خفته بالای فقیر	هم‌چو نر بالای ماده وآن اسیر
از سر استیز صوفی را گلو	دستها بسته همی‌خایید او
صوفی افتاده به زیر و رفته هوش	گبر می‌خایید با دندان گلوش
خسته کرده حلق او بی‌حربه‌ای	دست‌بسته گبر و هم‌چون گربه‌ای
ریش او پر خون ز حلق آن فقیر	نیم کشتش کرده با دندان اسیر
هم‌چو آن صوفی شدی بی‌خویش و پست	هم‌چو تو کز دست نفس بسته دست
صد هزاران کوهها در پیش تو	ای شده عاجز ز تلی کیش تو
چون روی بر عقبه‌های هم‌چو کوه	زین قدر خرپشته مردی از شکوه
هم در آن ساعت ز حمیت بی‌دریغ	غازیان کشتند کافر را بتیغ
تا به هوش آید ز بی‌خویشی و خواب	بر رخ صوفی زدند آب و گلاب
پس بپرسیدند چون بد ماجرا	چون به خویش آمد بدید آن قوم را
این چنین بی‌هوش گشتی از چه چیز	الله الله این چه حالست ای عزیز
این چنین بی‌هوش افتادی و پست	از اسیر نیم‌کشت بسته‌دست
طرفه در من بنگرید آن شوخ‌چشم	گفت چون قصد سرش کردم به خشم
چشم گردانید و شد هوشم ز تن	چشم را وا کرد پهن او سوی من
من ندانم گفت چون پر هول بود	گردش چشمش مرا لشکر نمود
رفتم از خود اوفتادم بر زمین	قصه کوته کن کزان چشم این چنین
با چنین زهره که تو داری مگرد	قوم گفتندش به پیکار و نبرد
غرقه گشتی کشتی تو در شکست	چون ز چشم آن اسیر بسته‌دست
که بود با تیغشان چون گوی سر	پس میان حملهٔ شیران نر
چون نه‌ای با جنگ مردان آشنا	کی توانی کرد در خون آشنا
طاق‌طاق جامه کوبان ممتهن	که ز طاقاطاق گردنها زدن
بس سر بی‌تن به خون بر چون حباب	بس تن بی‌سر که دارد اضطراب
صد فنا کن غرقه گشته در فنا	زیر دست و پای اسپان در غزا
اندر آن صف تیغ چون خواهد کشید	این چنین هوشی که از موشی پرید
تا تو برمالی بخوردن آستین	چالش است آن حمزه خوردن نیست این
حمزه‌ای باید درین صف آهنین	نیست حمزه خوردن اینجا تیغ بین
که گریزد از خیالی چون خیال	کار هر نازک‌دلی نبود قتال
جای ترکان هست خانه خانه شو	کار ترکانست نه ترکان برو
تن برهنه بوک زخمی آیدم	گفت عیاضی نود بار آمدم
تا یکی تیری خورم من جای‌گیر	تن برهنه می‌شدم در پیش تیر
در نیابد جز شهیدی مقبلی	تیر خوردن بر گلو یا مقتلی
این تنم از تیر چون پرویز نیست	بر تنم یک جایگه بی‌زخم نیست
کار بخت است این نه جلدی و دها	لیک بر مقتل نیامد تیرها
رفتم اندر خلوت و در چله زود	چون شهیدی روزی جانم نبود
در ریاضت کردن و لاغر شدن	در جهاد اکبر افکندم بدن
که خرامیدند جیش غزوکوش	بانگ طبل غازیان آمد به گوش
که به گوش حس شنیدم بامداد	نفس از باطن مرا آواز داد
خویش را در غزو کردن کن گرو	خیز هنگام غزا آمد برو
از کجا میل غزا تو از کجا	گفتم ای نفس خبیث بی‌وفا
ورنه نفس شهوت از طاعت بریست	راست گوی ای نفس کین حیلت‌گریست
در ریاضت سخت‌تر افشارمت	گر نگویی راست حمله آرمت
با فصاحت بی‌دهان اندر فسون	نفس بانگ آورد آن دم از درون
جان من چون جان گبران می‌کشی	که مرا هر روز اینجا می‌کشی
که مرا تو می‌کشی بی‌خواب و خور	هیچ کس را نیست از حالم خبر
خلق بیند مردی و ایثار من	در غزا بجهم به یک زخم از بدن
هم منافق می‌مری تو چیستی	گفتم ای نفسک منافق زیستی
در دو عالم تو چنین بیهوده‌ای	در دو عالم تو مرایی بوده‌ای
سر برون نارم چو زنده‌ست این بدن	نذر کردم که ز خلوت هیچ من
نه از برای روی مرد و زن کند	زانک در خلوت هر آنچ تن کند
جز برای حق نباشد نیتش	جنبش و آرامش اندر خلوتش
هر دو کار رستمست و حیدرست	این جهاد اکبرست آن اصغرست
پرد از تن چون بجنبد دنب موش	کار آن کس نیست کو را عقل و هوش
دور بودن از مصاف و از سنان	آن چنان کس را بباید چون زنان
آن ز سوزن کشته این را طعمه سیف	صوفیی آن صوفیی این اینت حیف
صوفیان بدنام هم زین صوفیان	نقش صوفی باشد او را نیست جان
حق ز غیرت نقش صد صوفی نبشت	بر در و دیوار جسم گل‌سرشت
تا عصای موسوی پنهان شود	تا ز سحر آن نقشها جنبان شود
چشم فرعونیست پر گرد و حصا	نقشها را میخورد صدق عصا
اندر آمد بیست بار از بهر ضرب	صوفی دیگر میان صف حرب
وانگشت او با مسلمانان به فر	با مسلمانان به کافر وقت کر
بار دیگر حمله آورد و نبرد	زخم خورد و بست زخمی را که خورد
تا خورد او بیست زخم اندر مصاف	تا نمیرد تن به یک زخم از گزاف
جان ز دست صدق او آسان رهد	حیفش آمد که به زخمی جان دهد
هر شب افکندی یکی در آب یم	آن یکی بودش به کف در چل درم
در تانی درد جان کندن دراز	تا که گردد سخت بر نفس مجاز
وقت فر او وا نگشت از خصم تفت	با مسلمانان بکر او پیش رفت
بیست کرت رمح و تیر از وی شکست	زخم دیگر خورد آن را هم ببست
مقعد صدق او ز صدق عشق خویش	بعد از آن قوت نماند افتاد پیش
از نبی برخوان رجال صدقوا	صدق جان دادن بود هین سابقوا
این بدن مر روح را چون آلتست	این همه مردن نه مرگ صورتست
لیک نفس زنده آن جانب گریخت	ای بسا خامی که ظاهر خونش ریخت
نفس زنده‌ست ارچه مرکب خون فشاند	آلتش بشکست و ره‌زن زنده ماند
جز که خام و زشت و آشفته نشد	اسپ کشت و راه او رفته نشد
کافری کشته بدی هم بوسعید	گر بهر خون ریزیی گشتی شهید
مرده در دنیا چو زنده می‌رود	ای بسا نفس شهید معتمد
هست باقی در کف آن غزوجوست	روح ره‌زن مرد و تن که تیغ اوست
لیک این صورت ترا حیران کنیست	تیغ آن تیغست مرد آن مرد نیست
باشد اندر دست صنع ذوالمنن	نفس چون مبدل شود این تیغ تن
این دگر مردی میان‌تی هم‌چو گرد	آن یکی مردیست قوتش جمله درد
که شه موصل به حوری گشت جفت	مر خلیفهٔ مصر را غماز گفت
که به عالم نیست مانندش نگار	یک کنیزک دارد او اندر کنار
نقش او اینست که اندر کاغذست	در بیان ناید که حسنش بی‌حدست
خیره گشت و جام از دستش فتاد	نقش در کاغذ چو دید آن کیقباد
سوی موصل با سپاه بس گران	پهلوانی را فرستاد آن زمان
برکن از بن آن در و درگاه را	که اگر ندهد به تو آن ماه را
تا کشم من بر زمین مه در کنار	ور دهد ترکش کن و مه را بیار
با هزاران رستم و طبل و علم	پهلوان شد سوی موصل با حشم
قاصد اهلاک اهل شهر گشت	چون ملخها بی‌عدد بر گرد کشت
هم‌چو کوه قاف او بر کار کرد	هر نواحی منجنیقی از نبرد
تیغها در گرد چون برق از بریق	زخم تیر و سنگهای منجنیق
برج سنگین سست شد چون موم نرم	هفته‌ای کرد این چنین خون‌ریز گرم
پس فرستاد از درون پیشش رسول	شاه موصل دید پیگار مهول
کشته می‌گردند زین حرب گران	که چه می‌خواهی ز خون مؤمنان
بی‌چنین خون‌ریز اینت حاصلست	گر مرادت ملک شهر موصلست
تا نگیرد خون مظلومان ترا	من روم بیرون شهر اینک در آ
این ز ملک شهر خود آسان‌ترست	ور مرادت مال و زر و گوهرست
داد کاغذ اندرو نقش و نشان	چون رسول آمد به پیش پهلوان
هین بده ورنه کنون من غالبم	بنگر اندر کاغذ این را طالبم
صورتی کم گیر زود این را ببر	چون رسول آمد بگفت آن شاه نر
بت بر آن بت‌پرست اولیترست	من نیم در عهد ایمان بت‌پرست
گشت عاشق بر جمالش آن زمان	چونک آوردش رسول آن پهلوان
چون زلیخا در هوای یوسفی	عشق بحری آسمان بر وی کفی
گر نبودی عشق بفسردی جهان	دور گردونها ز موج عشق دان
کی فدای روح گشتی نامیات	کی جمادی محو گشتی در نبات
کز نسیمش حامله شد مریمی	روح کی گشتی فدای آن دمی
کی بدی پران و جویان چون ملخ	هر یکی بر جا ترنجیدی چو یخ
می‌شتابد در علو هم‌چون نهال	ذره ذره عاشقان آن کمال
تنقیهٔ تن می‌کنند از بهر جان	سبح لله هست اشتابشان
شوره‌اش خوش آمده حب کاشته	پهلوان چه را چو ره پنداشته
جفت شد با آن و از وی رفت آب	چون خیالی دید آن خفته به خواب
دید که آن لعبت به بیداری نبود	چون برفت آن خواب و شد بیدار زود
عشوهٔ آن عشوه‌ده خوردم دریغ	گفت بر هیچ آب خود بردم دریغ
تخم مردی در چنان ریگی بکاشت	پهلوان تن بد آن مردی نداشت
نعره می‌زد لا ابالی بالحمام	مرکب عشقش دریده صد لگام
استوی عندی وجودی والتوی	ایش ابالی بالخلیفه فی‌الهوی
مشورت کن با یکی خاوندگار	این چنین سوزان و گرم آخر مکار
در خرابی کرد ناخنها دراز	مشورت کو عقل کو سیلاب آز
پیش و پس کم بیند آن مفتون خد	بین ایدی سد و سوی خلف سد
تا که روبه افکند شیری به چاه	آمده در قصدجان سیل سیاه
تا در اندازد اسودا کالجبال	از چهی بنموده معدومی خیال
که مثال این دو پنبه‌ست و شرار	هیچ‌کس را با زنان محرم مدار
هم‌چو یوسف معتصم اندر زهق	آتشی باید بشسته ز آب حق
هم‌چو شیران خویشتن را واکشد	کز زلیخای لطیف سروقد
تا فرود آمد به بیشه و مرج‌گاه	بازگشت از موصل و می‌شد به راه
که نداند او زمین از آسمان	آتش عشقش فروزان آن چنان
عقل کو و از خلیفه خوف کو	قصد آن مه کرد اندر خیمه او
چیست عقل تو فجل ابن الفجل	چون زند شهوت درین وادی دهل
پیش چشم آتشینش آن نفس	صد خلیفه گشته کمتر از مگس
در میان پای زن آن زن‌پرست	چون برون انداخت شلوار و نشست
رستخیز و غلغل از لشکر بخاست	چون ذکر سوی مقر می‌رفت راست
ذوالفقاری هم‌چو آتش او به کف	برجهید و کون‌برهنه سوی صف
بر زده بر قلب لشکر ناگهان	دید شیر نر سیه از نیستان
هر طویله و خیمه اندر هم زده	تازیان چون دیو در جوش آمده
در هوا چون موج دریا بیست گز	شیر نر گنبذ همی‌کرد از لغز
پیش شیر آمد چو شیر مست نر	پهلوان مردانه بود و بی‌حذر
زود سوی خیمهٔ مه‌رو شتافت	زد به شمشیر و سرش را بر شکافت
مردی او هم‌چنین بر پای بود	چونک خود را او بدان حوری نمود
مردی او مانده بر پای و نخفت	با چنان شیری به چالش گشت جفت
در عجب در ماند از مردی او	آن بت شیرین‌لقای ماه‌رو
متحد گشتند حالی آن دو جان	جفت شد با او به شهوت آن زمان
می‌رسد از غیبشان جانی دگر	ز اتصال این دو جان با همدگر
گر نباشد از علوقش ره‌زنی	رو نماید از طریق زادنی
جمع آید ثالثی زاید یقین	هر کجا دو کس به مهری یا به کین
چون روی آن سو ببینی در نظر	لیک اندر غیب زاید آن صور
هین مگرد از هر قرینی زود شاد	آن نتایج از قرانات تو زاد
صدق دان الحاق ذریات را	منتظر می‌باش آن میقات را
هر یکی را صورت و نطق و طلل	کز عمل زاییده‌اند و از علل
کای ز ما غافل هلا زوتر تعال	بانگشان درمی‌رسد زان خوش حجال
مول مولت چیست زوتر گام زن	منتظر در غیب جان مرد و زن
چون مگس افتاد اندر دیگ دوغ	راه گم کرد او از آن صبح دروغ
شد پشیمان او از آن جرم گران	چند روزی هم بر آن بد بعد از آن
با خلیفه زینچ شد رمزی مگو	داد سوگندش کای خورشیدرو
پس ز بام افتاد او را نیز طشت	چون ندید او را خلیفه مست گشت
کی بود خود دیده مانند شنود	دید صد چندان که وصفش کرده بود
صورت آن چشم دان نه زان گوش	وصف تصویرست بهر چشم هوش
حق و باطل چیست ای نیکو مقال	کرد مردی از سخن‌دانی سال
چشم حقست و یقینش حاصلست	گوش را بگرفت و گفت این باطلست
نسبتست اغلب سخنها ای امین	آن به نسبت باطل آمد پیش این
نیست محجوب از خیال آفتاب	ز آفتاب ار کرد خفاش احتجاب
آن خیالش سوی ظلمت می‌کشد	خوف او را خود خیالش می‌دهد
بر شب ظلمات می‌چفساندش	آن خیال نور می‌ترساندش
که تو بر چفسیده‌ای بر یار و دوست	از خیال دشمن و تصویر اوست
آن مخیل تاب تحقیقت نداشت	موسیا کشفت لمع بر که فراشت
مر خیالش را و زین ره واصلی	هین مشو غره بدانک قابلی
لا شجاعه قبل حرب این دان و بس	از خیال حرب نهراسید کس
می‌کند چون رستمان صد کر و فر	بر خیال حرب خیز اندر فکر
قرن حمله فکر هر خامی بود	نقش رستم که آن به حمامی بود
حیز چه بود رستمی مضطر شود	این خیال سمع چون مبصر شود
آنچ که آن باطل بدست آن حق شود	جهد کن کز گوش در چشمت رود
گوهری گردد دو گوش هم‌چو یشم	زان سپس گوشت شود هم طبع چشم
جمله چشم و گوهر سینه شود	بلک جمله تن چو آیینه شود
هست دلالهٔ وصال آن جمال	گوش انگیزد خیال و آن خیال
تا دلاله رهبر مجنون شود	جهد کن تا این خیال افزون شود
ریش گاوی کرد خوش با آن کنیز	آن خلیفه گول هم یک چند نیز
چون نمی‌ماند تو آن را برق گیر	ملک را تو ملک غرب و شرق گیر
ای دلت خفته تو آن را خواب دان	مملکت کان می‌نماند جاودان
که بگیرد هم‌چو جلادی گلوت	تا چه خواهی کرد آن باد و بروت
از منافق کم شنو کو گفت نیست	هم درین عالم بدان که مامنیست
گر بدی چیزی دگر هم دیدمی	حجتش اینست گوید هر دمی
عاقلی هرگز کند از عقل نقل	گر نبیند کودکی احوال عقل
کم نگردد ماه نیکوفال عشق	ور نبیند عاقلی احوال عشق
از دل یعقوب کی شد ناپدید	حسن یوسف دیدهٔ اخوان ندید
چشم غیبی افعی و آشوب دید	مر عصا را چشم موسی چوب دید
غالب آمد چشم سر حجت نمود	چشم سر با چشم سر در جنگ بود
پیش چشم غیب نوری بد پدید	چشم موسی دست خود را دست دید
پیش هر محروم باشد چون خیال	این سخن پایان ندارد در کمال
کم بیان کن پیش او اسرار دوست	چون حقیقت پیش او فرج و گلوست
لاجرم هر دم نماید جان جمال	پیش ما فرج و گلو باشد خیال
آن لکم دین ولی دین بهر اوست	هر که را فرج و گلو آیین و خوست
احمدا کم گوی با گبر کهن	با چنان انکار کوته کن سخن
سوی آن زن رفت از بهر جماع	آن خلیفه کرد رای اجتماع
قصد خفت و خیز مهرافزای کرد	ذکر او کرد و ذکر بر پای کرد
پس قضا آمد ره عیشش ببست	چون میان پای آن خاتون نشست
خفت کیرش شهوتش کلی رمید	خشت و خشت موش در گوشش رسید
که همی‌جنبد بتندی از حصیر	وهم آن کز مار باشد این صریر
آمد اندر قهقهه خنده‌ش گرفت	زن بدید آن سستی او از شگفت
که بکشت او شیر و اندامش چنان	یادش آمد مردی آن پهلوان
جهد می‌کرد و نمی‌شد لب فراز	غالب آمد خندهٔ زن شد دراز
غالب آمد خنده بر سود و زیان	سخت می‌خندید هم‌چون بنگیان
هم‌چو بند سیل ناگاهان گشود	هرچه اندیشید خنده می‌فزود
هر یکی را معدنی دان مستقل	گریه و خنده غم و شادی دل
ای برادر در کف فتاح دان	هر یکی را مخزنی مفتاح آن
پس خلیفه طیره گشت و تندخو	هیچ ساکن می‌نشد آن خنده زو
گفت سر خنده واگو ای پلید	زود شمشیر از غلافش بر کشید
راستی گو عشوه نتوانیم داد	در دلم زین خنده ظنی اوفتاد
یا بهانهٔ چرب آری تو به دم	ور خلاف راستی بفریبیم
بایدت گفتن هر آنچ گفتنیست	من بدانم در دل من روشنیست
گرچه گه گه شد ز غفلت زیر ابر	در دل شاهان تو ماهی دان سطبر
وقت خشم و حرص آید زیر طشت	یک چراغی هست در دل وقت گشت
گر نگویی آنچ حق گفتنست	آن فراست این زمان یار منست
سود نبود خود بهانه کردنت	من بدین شمشیر برم گردنت
حق یزدان نشکنم شادت کنم	ور بگویی راست آزادت کنم
خورد سوگند و چنین تقریر داد	هفت مصحف آن زمان برهم نهاد
مردی آن رستم صد زال را	زن چو عاجز شد بگفت احوال را
یک به یک با آن خلیفه وا نمود	شرح آن گردک که اندر راه بود
وان ذکر قایم چو شاخ کرگدن	شیر کشتن سوی خیمه آمدن
کو فرو مرد از یکی خش خشت موش	باز این سستی این ناموس‌کوش
چون بخواهد رست تخم بد مکار	رازها را می‌کند حق آشکار
رازها را می برآرد از تراب	آب و ابر و آتش و این آفتاب
هست برهان وجود رستخیز	این بهار نو ز بعد برگ‌ریز
هر چه خوردست این زمین رسوا شود	در بهار آن سرها پیدا شود
تا پدید آید ضمیر و مذهبش	بر دمد آن از دهان و از لبش
جملگی پیدا شود آن بر سرش	سر بیخ هر درختی و خورش
از خمار می بود کان خورده‌ای	هر غمی کز وی تو دل آزرده‌ای
از کدامین می بر آمد آشکار	لیک کی دانی که آن رنج خمار
آن شناسد کاگه و فرزانه است	این خمار اشکوفهٔ آن دانه است
نطفه کی ماند تن مردانه را	شاخ و اشکوفه نماند دانه را
دانه کی ماننده آمد با شجر	نیست مانندا هیولا با اثر
مردم از نطفه‌ست کی باشد چنان	نطفه از نانست کی باشد چو نان
از بخارست ابر و نبود چون بخار	جنی از نارست کی ماند به نار
کی به صورت هم‌چو او بد یا ندید	از دم جبریل عیسی شد پدید
هیچ انگوری نمی‌ماند به تاک	آدم از خاکست کی ماند به خاک
کی بود طاعت چو خلد پایدار	کی بود دزدی به شکل پای‌دار
پس ندانی اصل رنج و درد سر	هیچ اصلی نیست مانند اثر
بی‌گناهی کی برنجاند خدا	لیک بی‌اصلی نباشدت این جزا
گر نمی‌ماند بوی هم از وی است	آنچ اصلست و کشندهٔ آن شی است
آفت این ضربتت از شهوتیست	پس بدان رنجت نتیجهٔ زلتیست
زود زاری کن طلب کن اغتفار	گر ندانی آن گنه را ز اعتبار
نیست این غم غیر درخورد و سزا	سجده کن صد بار می‌گوی ای خدا
کی دهی بی‌جرم جان را درد و غم	ای تو سبحان پاک از ظلم و ستم
لیک هم جرمی بباید گرم را	من معین می‌ندانم جرم را
دایما آن جرم را پوشیده دار	چون بپوشیدی سبب را ز اعتبار
کز سیاست دزدیم ظاهر شود	که جزا اظهار جرم من بود
یاد جرم و زلت و اصرار کرد	شاه با خود آمد استغفار کرد
شد جزای آن به جان من رسان	گفت با خود آنچ کردم با کسان
بر من آمد آن و افتادم به چاه	قصد جفت دیگران کردم ز جاه
او در خانهٔ مرا زد لاجرم	من در خانهٔ کسی دیگر زدم
اهل خود را دان که قوادست او	هر که با اهل کسان شد فسق‌جو
چون جزای سیئه مثلش بود	زانک مثل آن جزای آن شود
مثل آن را پس تو دیوثی و بیش	چون سبب کردی کشیدی سوی خویش
غصب کردند از من او را زود نیز	غصب کردم از شه موصل کنیز
خاینش کرد آن خیانتهای من	او کامین من بد و لالای من
من به دست خویش کردم کار خام	نیست وقت کین‌گزاری و انتقام
آن تعدی هم بیاید بر سرم	گر کشم کینه بر آن میر و حرم
آزمودم باز نزمایم ورا	هم‌چنانک این یک بیامد در جزا
من نیارم این دگر را نیز خست	درد صاحب موصلم گردن شکست
گفت ان عدتم به عدنا به	داد حق‌مان از مکافات آگهی
غیر صبر و مرحمت محمود نیست	چون فزونی کردن اینجا سود نیست
رحمتی کن ای رحیمیهات رفت	ربنا انا ظلمنا سهو رفت
از گناه نو ز زلات کهن	عفو کردم تو هم از من عفو کن
این سخن را که شنیدم من ز تو	گفت اکنون ای کنیزک وا مگو
الله الله زین حکایت دم مزن	با امیرت جفت خواهم کرد من
کو یکی بد کرد و نیکی صد هزار	تا نگردد او ز رویم شرمسار
خوب‌تر از تو بدو بسپرده‌ام	بارها من امتحانش کرده‌ام
این قضایی بود هم از کرده‌هام	در امانت یافتم او را تمام
کشت در خود خشم قهراندیش را	پس به خود خواند آن امیر خویش را
که شدستم زین کنیزک من نفیر	کرد با او یک بهانهٔ دل‌پذیر
مادر فرزند دارد صد ازیز	زان سبب کز غیرت و رشک کنیز
او نه درخورد چنین جور و جفاست	مادر فرزند را بس حقهاست
زین کنیزک سخت تلخی می‌برد	رشک و غیرت می‌برد خون می‌خورد
پس ترا اولیترست این ای عزیز	چون کسی را داد خواهم این کنیز
خوش نباشد دادن آن جز به تو	که تو جانبازی نمودی بهر او
کرد خشم و حرص را او خرد و مرد	عقد کردش با امیر او را سپرد
بود او را مردی پیغامبران	گر بدش سستی نری خران
هست مردی و رگ پیغامبری	ترک خشم و شهوت و حرص‌آوری
حق همی خواند الغ بگلربگش	نری خر گو مباش اندر رگش
به از آن زنده که باشد دور و رد	مرده‌ای باشم به من حق بنگرد
آن برد دوزخ برد این در جنان	مغز مردی این شناس و پوست آن
حفت النار از هوا آمد پدید	حفت الجنه مکاره را رسید
مردی خر کم فزون مردی هش	ای ایاز شیر نر دیوکش
لعب کودک بود پیشت اینت مرد	آنچ چندین صدر ادراکش نکرد
جان سپرده بهر امرم در وفا	ای به دیده لذت امر مرا
بشنو اکنون در بیان معنویش	داستان ذوق امر و چاشنیش
جمله ارکان را در آن دیوان بیافت	شاه روزی جانب دیوان شتافت
پس نهادش زود در کف وزیر	گوهری بیرون کشید او مستنیر
گفت به ارزد ز صد خروار زر	گفت چونست و چه ارزد این گهر
نیک‌خواه مخزن و مالت منم	گفت بشکن گفت چونش بشکنم
که نیاید در بها گردد هدر	چون روا دارم که مثل این گهر
گوهر از وی بستد آن شاه و فتی	گفت شاباش و بدادش خلعتی
هر لباس و حله کو پوشیده بود	کرد ایثار وزیر آن شاه جود
از قضیه تازه و راز کهن	ساعتیشان کرد مشغول سخن
که چه ارزد این به پیش طالبی	بعد از آن دادش به دست حاجبی
کش نگهدارا خدا از مهلکت	گفت ارزد این به نیمهٔ مملکت
بس دریغست این شکستن را دریغ	گفت بشکن گفت ای خورشیدتیغ
که شدست این نور روز او را تبع	قیمتش بگذار بین تاب و لمع
که خزینهٔ شاه را باشم عدو	دست کی جنبد مرا در کسر او
پس دهان در مدح عقل او گشود	شاه خلعت داد ادرارش فزود
در را آن امتحان کن باز داد	بعد یک ساعت به دست میر داد
هر یکی را خلعتی داد او ثمین	او همین گفت و همه میران همین
آن خسیسان را ببرد از ره به جاه	جامگیهاشان همی‌افزود شاه
جمله یک یک هم به تقلید وزیر	این چنین گفتند پنجه شصت امیر
هست رسوا هر مقلد ز امتحان	گرچه تقلدست استون جهان
چند می‌ارزد بدین تاب و هنر	ای ایاز اکنون نگویی کین گهر
گفت اکنون زود خردش در شکن	گفت افزون زانچ تانم گفت من
خرد کردش پیش او بود آن صواب	سنگها در آستین بودش شتاب
دست داد آن لحظه نادر حکمتش	ز اتفاق طالع با دولتش
کرده بود اندر بغل دو سنگ را	یا به خواب این دیده بود آن پر صفا
کشف شد پایان کارش از اله	هم‌چو یوسف که درون قعر چاه
پیش او یک شد مراد و بی‌مراد	هر که را فتح و ظفر پیغام داد
او چه ترسد از شکست و کارزار	هر که پایندان وی شد وصل یار
فوت اسپ و پیل هستش ترهات	چون یقین گشتش که خواهد کرد مات
اسپ رو گو نه که پیش آهنگ اوست	گر برد اسپش هر آنک اسپ‌جوست
عشق اسپش از پی پیشی بود	مرد را با اسپ کی خویشی بود
بی‌صداع صورتی معنی بگیر	بهر صورتها مکش چندین زحیر
تا چه باشد حال او روز شمار	هست زاهد را غم پایان کار
از غم و احوال آخر فارغ‌اند	عارفان ز آغاز گشته هوشمند
سابقه‌دانیش خورد آن هر دو را	بود عارف را همین خوف و رجا
او همی‌داند چه خواهد بود چاش	دید کو سابق زراعت کرد ماش
های هو را کرد تیغ حق دو نیم	عارفست و باز رست از خوف و بیم
خوف فانی شد عیان گشت آن رجا	بود او را بیم و اومید از خدا
زان امیران خاست صد بانگ و فغان	چون شکست او گوهر خاص آن زمان
هر که این پر نور گوهر را شکست	کین چه بی‌باکیست والله کافرست
در شکسته در امر شاه را	وآن جماعت جمله از جهل و عما
بر چنان خاطر چرا پوشیده شد	قیمتی گوهر نتیجهٔ مهر و ود
امر شه بهتر به قیمت یا گهر	گفت ایاز ای مهتران نامور
یا که این نیکو گهر بهر خدا	امر سلطان به بود پیش شما
قبله‌تان غولست و جادهٔ راه نه	ای نظرتان بر گهر بر شاه نه
من چو مشرک روی نارم با حجر	من ز شه بر می‌نگردانم بصر
برگزیند پس نهد شاه مرا	بی‌گهر جانی که رنگین سنگ را
عقل در رنگ‌آورنده دنگ کن	پشت سوی لعبت گل‌رنگ کن
آتش اندر بو و اندر رنگ زن	اندر آ در جو سبو بر سنگ زن
رنگ و بو مپرست مانند زنان	گر نه‌ای در راه دین از ره‌زنان
عذرجویان گشه زان نسیان به جان	سر فرود انداختند آن مهتران
هم‌چو دودی می‌شدی تا آسمان	از دل هر یک دو صد آه آن زمان
که ز صدرم این خسان را دور کن	کرد اشارت شه به جلاد کهن
کز پی سنگ امر ما را بشکنند	این خسان چه لایق صدر من‌اند
بهر رنگین سنگ شد خوار و کساد	امر ما پیش چنین اهل فساد
پیش تخت آن الغ سلطان دوید	پس ایاز مهرافزا بر جهید
کای قبادی کز تو چرخ آرد شگفت	سجده‌ای کرد و گلوی خود گرفت
از تو دارند و سخاوت هر سخی	ای همایی که همایان فرخی
محو گردد پیش ایثارت نهان	ای کریمی که کرمهای جهان
از خجالت پیرهن را بر درید	ای لطیفی که گل سرخت بدید
روبهان بر شیر از عفو تو چیر	از غفوری تو غفران چشم‌سیر
هر که با امر تو بی‌باکی کند	جز که عفو تو کرا دارد سند
از وفور عفو تست ای عفولان	غفلت و گستاخی این مجرمان
که برد تعظیم از دیده رمد	دایما غفلت ز گستاخی دمد
ز آتش تعظیم گردد سوخته	غفلت و نسیان بد آموخته
سهو نسیان از دلش بیرون جهد	هیبتش بیداری و فطنت دهد
تا بنرباید کسی زو دلق را	وقت غارت خواب ناید خلق را
خواب نسیان کی بود با بیم حلق	خواب چون در می‌رمد از بیم دلق
که بود نسیان بوجهی هم گناه	لاتؤاخذ ان نسینا شد گواه
ورنه نسیان در نیاوردی نبرد	زانک استکمال تعظیم او نکرد
در سبب ورزیدن او مختار بود	گرچه نسیان لابد و ناچار بود
تا که نسیان زاد یا سهو و خطا	که تهاون کرد در تعظیمها
گوید او معذور بودم من ز خود	هم‌چو مستی کو جنایتها کند
از تو بد در رفتن آن اختیار	گویدش لیکن سبب ای زشتکار
اختیارت خود نشد تش راندی	بی‌خودی نامد بخود تش خواندی
حفظ کردی ساقی جان عهد تو	گر رسیدی مستی بی‌جهد تو
من غلام زلت مست اله	پشت‌دارت بودی او و عذرخواه
عکس عفوت ای ز تو هر بهره‌ای	عفوهای جمله عالم ذره‌ای
نیست کفوش ایها الناس اتقوا	عفوها گفته ثنای عفو تو
کام شیرین تو اند ای کامران	جانشان بخش و ز خودشان هم مران
فرقت تلخ تو چون خواهد کشید	رحم کن بر وی که روی تو بدید
هر چه خواهی کن ولیکن این مکن	از فراق و هجر می‌گویی سخن
نیست مانند فراق روی تو	صد هزاران مرگ تلخ شصت تو
دور دار ای مجرمان را مستغاث	تلخی هجر از ذکور و از اناث
تلخی هجر تو فوق آتشست	بر امید وصل تو مردن خوشست
چه غمم بودی گرم کردی نظر	گبر می‌گوید میان آن سقر
ساحران را خونبهای دست و پاست	کان نظر شیرین کنندهٔ رنجهاست
چرخ گویی شد پی آن صولجان	نعرهٔ لا ضیر بشنید آسمان
لطف حق غالب بود بر قهر غیر	ضربت فرعون ما را نیست ضیر
می‌رهانیمان ز رنج ای کوردل	گر بدانی سر ما را ای مضل
می‌زند یا لیت قومی یعلمون	هین بیا زین سو ببین کین ارغنون
نه چو فرعونیت و ملکت فانیی	داد ما را داد حق فرعونیی
ای شده غره به مصر و رود نیل	سر بر آر و ملک بین زنده و جلیل
نیل را در نیل جان غرقه کنی	گر تو ترک این نجس خرقه کنی
در میان مصر جان صد مصر هست	هین بدار از مصر ای فرعون دست
غافل از ماهیت این هر دو نام	تو انا رب همی‌گویی به عام
کی انادان بند جسم و جان بود	رب بر مربوب کی لرزان بود
از انای پر بلای پر عنا	نک انا ماییم رسته از انا
در حق ما دولت محتوم بود	آن انایی بر تو ای سگ شوم بود
کی زدی بر ما چنین اقبال خوش	گر نبودیت این انایی کینه‌کش
بر سر این دار پندت می‌دهیم	شکر آنک از دار فانی می‌رهیم
دار ملک تو غرور و غفلتست	دار قتل ما براق رحلتست
وان مماتی خفیه در قشر حیات	این حیاتی خفیه در نقش ممات
ورنه دنیا کی بدی دارالغرور	می‌نماید نور نار و نار نور
چون غروب آری بر آ از شرق ضو	هین مکن تعجیل اول نیست شو
این انایی سرد گشت و ننگ شد	از انایی ازل دل دنگ شد
شد جهان او از انایی جهان	زان انای بی‌انا خوش گشت جان
آفرینها بر انای بی عنا	از انا چون رست اکنون شد انا
می‌دود چون دید وی را بی ویش	کو گریزان و انایی در پیش
چون بمردی طالبت شد مطلبت	طالب اویی نگردد طالبت
طالبی کی مطلبت جوید ترا	زنده‌ای کی مرده‌شو شوید ترا
فخر رازی رازدان دین بدی	اندرین بحث ار خرده ره‌بین بدی
عقل و تخییلات او حیرت فزود	لیک چون من لمن یذق لم یدر بود
آن انا مکشوف شد بعد از فنا	کی شود کشف از تفکر این انا
در مغا کی حلول و اتحاد	می‌فتد این عقلها در افتقاد
هم‌چو اختر در شعاع آفتاب	ای ایاز گشته فانی ز اقتراب
نه از حلول و اتحادی مفتتن	بلک چون نطفه مبدل تو به تن
سابق لطفی همه مسبوق تو	عفو کن ای عفو در صندوق تو
ای تو سلطان و خلاصهٔ امر کن	من کی باشم که بگویم عفو کن
ای گرفته جمله منها دامنت	من کی باشم که بوم من با منت
ره نمایم حلم علم‌اندود را	من کی آرم رحم خلم آلود را
گر زبون صفعها گردانیم	صد هزاران صفع را ارزانیم
یا که وا یادت دهم شرط کرم	من چه گویم پیشت اعلامت کنم
وآنچ یادت نیست کو اندر جهان	آنچ معلوم تو نبود چیست آن
که فراموشی کند بر وی نهان	ای تو پاک از جهل و علمت پاک از آن
هم‌چو خورشیدش به نور افراشتی	هیچ کس را تو کسی انگاشتی
مستمع شو لابه‌ام را از کرم	چون کسم کردی اگر لابه کنم
آن شفاعت هم تو خود را کرده‌ای	زانک از نقشم چو بیرون برده‌ای
تر و خشک خانه نبود آن من	چون ز رخت من تهی گشت این وطن
هم نباتش بخش و دارش مستجاب	هم دعا از من روان کردی چو آب
هم تو باش آخر اجابت را رجا	هم تو بودی اول آرندهٔ دعا
بهر بنده عفو کرد از مجرمان	تا زنم من لاف کان شاه جهان
کرد شاهم داروی هر دردمند	درد بودم سر به سر من خودپسند
کرد دست فضل اویم کوثری	دوزخی بودم پر از شور و شری
من برویانم دگر بار از جسد	هر که را سوزید دوزخ در قود
گردد از وی نابت و اندوخته	کار کوثر چیست که هر سوخته
کانچ دوزخ سوخت من باز آورم	قطره قطره او منادی کرم
هست کوثر چون بهار ای گلستان	هست دوزخ هم‌چو سرمای خزان
هست کوثر بر مثال نفخ صور	هست دوزخ هم‌چو مرگ و خاک گور
سوی کوثر می‌کشد اکرامتان	ای ز دوزخ سوخته اجسامتان
لطف تو فرمود ای قیوم حی	چون خلقت الخلق کی یربح علی
که شود زو جمله ناقصها درست	لالان اربح علیهم جود تست
عفو از دریای عفو اولیترست	عفو کن زین بندگان تن‌پرست
هم بدان دریای خود تازند خیل	عفو خلقان هم‌چو جو و هم‌چو سیل
چون کبوتر سوی تو آید شها	عفوها هر شب ازین دل‌پاره‌ها
تا به شب محبوس این ابدان کنی	بازشان وقت سحر پران کنی
می‌پرند از عشق آن ایوان و بام	پر زنان بار دگر در وقت شام
پیش تو آیند کز تو مقبلند	تا که از تن تار وصلت بسکلند
در هوا که انا الیه راجعون	پر زنان آمن ز رجع سرنگون
بعد از آن رجعت نماند از حرص و غم	بانگ می‌آید تعالوا زان کرم
قدر من دانسته باشید ای مهان	بس غریبیها کشیدیت از جهان
هین بیندازید پاها را دراز	زیر سایهٔ این درختم مست ناز
بر کنار و دست حوران خالدین	پایهای پر عنا از راه دین
کز سفر باز آمدند این صوفیان	حوریان گشته مغمز مهربان
مدتی افتاده بر خاک و قذر	صوفیان صافیان چون نور خور
هم‌چو نور خور سوی قرص بلند	بی‌اثر پاک از قذر باز آمدند
جمله سرهاشان به دیواری رسید	این گروه مجرمان هم ای مجید
گرچه مات کعبتین شه بدند	بر خطا و جرم خود واقف شدند
ای که لطفت مجرمان را ره‌کنان	رو به تو کردند اکنون اه‌کنان
در فرات عفو و عین مغتسل	راه ده آلودگان را العجل
در صف پاکان روند اندر نماز	تا که غسل آرند زان جرم دراز
غرقگان نور نحن الصافون	اندر آن صفها ز اندازه برون
هم قلم بشکست و هم کاغذ درید	چون سخن در وصف این حالت رسید
شیر را برداشت هرگز بره‌ای	بحر را پیمود هیچ اسکره‌ای
تا ببینی پادشاهی عجاب	گر حجابستت برون رو ز احتجاب
آنک مست از تو بود عذریش هست	گرچه بشکستند حامت قوم مست
نه ز بادهٔ تست ای شیرین فعال	مستی ایشان به اقبال و به مال
عفو کن از مست خود ای عفومند	ای شهنشه مست تخصیص توند
آن کند که ناید از صد خم شراب	لذت تخصیص تو وقت خطاب
شرع مستان را نبیند حد زدن	چونک مستم کرده‌ای حدم مزن
که نخواهم گشت خود هشیار من	چون شوم هشیار آنگاهم بزن
تا ابد رست از هش و از حد زدن	هرکه از جام تو خورد ای ذوالمنن
من تفانی فی هواکم لم یقم	خالدین فی فناء سکرهم
ای شده در دوغ عشق ما گرو	فضل تو گوید دل ما را که رو
تو نه‌ای مست ای مگس تو باده‌ای	چون مگس در دوغ ما افتاده‌ای
چونک بر بحر عسل رانی فرس	کرگسان مست از تو گردند ای مگس
نقطه و پرگار و خط در دست تو	کوهها چون ذره‌ها سرمست تو
هر گران‌قیمت گهر ارزان تست	فتنه که لرزند ازو لرزان تست
گفتمی شرح تو ای جان و جهان	گر خدا دادی مرا پانصد دهان
در خجالت از تو ای دانای سر	یک دهان دارم من آن هم منکسر
کز دهانش آمدستند این امم	منکسرتر خود نباشم از عدم
کز عدم بیرون جهد با لطف و بر	صد هزار آثار غیبی منتظر
ای ببرده من به پیش آن کرم	از تقاضای تو می‌گردد سرم
جذبهٔ حقست هر جا ره‌روست	رغبت ما از تقاضای توست
کشتی بی‌بحر پا در ره نهد	خاک بی‌بادی به بالا بر جهد
پیش آبت آب حیوانست درد	پیش آب زندگانی کس نمرد
ز آب باشد سبز و خندان بوستان	آب حیوان قبلهٔ جان دوستان
دل ز جان و آب جان بر کنده‌اند	مرگ آشامان ز عشقش زنده‌اند
آب حیوان شد به پیش ما کساد	آب عشق تو چو ما را دست داد
لیک آب آب حیوانی توی	ز آب حیوان هست هر جان را نوی
تا بدیدم دست برد آن کرم	هر دمی مرگی و حشری دادیم
ز اعتماد بعث کردن ای خدا	هم‌چو خفتن گشت این مردن مرا
گوش گیری آوریش ای آب آب	هفت دریا هر دم ار گردد سراب
سنگ کی ترسد ز باران چون کلوخ	عقل لرزان از اجل وان عشق شوخ
بر بروج چرخ جان چون انجمست	از صحاف مثنوی این پنجمست
جز که کشتیبان استاره‌شناس	ره نیابد از ستاره هر حواس
از سعودش غافلند و از قران	جز نظاره نیست قسم دیگران
با چنین استارهای دیوسوز	آشنایی گیر شبها تا به روز
هست نفط‌انداز قلعهٔ آسمان	هر یکی در دفع دیو بدگمان
مشتری را او ولی الاقربست	اختر ار با دیو هم‌چون عقربست
دلو پر آبست زرع و میو را	قوس اگر از تیر دوزد دیو را
دوست را چون ثور کشتی می‌کند	حوت اگرچه کشتی غی بشکند
لعل را زو خلعت اطلس رسد	شمس اگر شب را بدرد چون اسد
بر یکی زهرست و بر دیگر شکر	هر وجودی کز عدم بنمود سر
تا ز خمرهٔ زهر هم شکر خوری	دوست شو وز خوی ناخوش شو بری
که بد آن تریاق فاروقیش قند	زان نشد فاروق را زهری گزند
میل می‌جوشد به قسم سادسی	ای حیات دل حسام‌الدین بسی
در جهان گردان حسامی نامه‌ای	گشت از جذب چو تو علامه‌ای
قسم سادس در تمام مثنوی	پیش‌کش می‌آرمت ای معنوی
کی یطوف حوله من لم یطف	شش جهت را نور ده زین شش صحف
مقصد او جز که جذب یار نیست	عشق را با پنج و با شش کار نیست
رازهای گفتنی گفته شود	بوک فیما بعد دستوری رسد
زین کنایات دقیق مستتر	یا بیانی که بود نزدیکتر
راز اندر گوش منکر راز نیست	راز جز با رازدان انباز نیست
با قبول و ناقبول او را چه کار	لیک دعوت واردست از کردگار
دم به دم انکار قومش می‌فزود	نوح نهصد سال دعوت می‌نمود
هیچ اندر غار خاموشی خزید	هیچ از گفتن عنان واپس کشید
هیچ واگردد ز راهی کاروان	گفت از بانگ و علالای سگان
سست گردد بدر را در سیر تگ	یا شب مهتاب از غوغای سگ
هر کسی بر خلقت خود می‌تند	مه فشاند نور و سگ عو عو کند
در خور آن گوهرش در ابتلا	هر کسی را خدمتی داده قضا
من مهم سیران خود را چون هلم	چونک نگذارد سگ آن نعرهٔ سقم
پس شکر را واجب افزونی بود	چونک سرکه سرکگی افزون کند
کین دو باشد رکن هر اسکنجبین	قهر سرکه لطف هم‌چون انگبین
آیند آن اسکنجبین اندر خلل	انگبین گر پای کم آرد ز خل
نوح را دریا فزون می‌ریخت قند	قوم بر وی سرکه‌ها می‌ریختند
پس ز سرکهٔ اهل عالم می‌فزود	قند او را بد مدد از بحر جود
بلک صد قرنست آن عبدالعلی	واحد کالالف کی بود آن ولی
پیش او جیحونها زانو زند	خم که از دریا درو راهی شود
چون شنیدند این مثال و دمدمه	خاصه این دریا که دریاها همه
که قرین شد نام اعظم با اقل	شد دهانشان تلخ ازین شرم و خجل
این جهان از شرم می‌گردد جهان	در قران این جهان با آن جهان
ورنه خس را با اخص چه نسبتست	این عبارت تنگ و قاصر رتبتست
بلبل از آواز خوش کی کم کند	زاغ در رز نعرهٔ زاغان زند
اندرین بازار یفعل ما یشا	پس خریدارست هر یک را جدا
بوی گل قوت دماغ سرخوش است	نقل خارستان غذای آتش است
خوک و سگ را شکر و حلوا بود	گر پلیدی پیش ما رسوا بود
آبها بر پاک کردن می‌تنند	گر پلیدان این پلیدیها کنند
ورچه تلخان‌مان پریشان می‌کنند	گرچه ماران زهرافشان می‌کنند
می‌نهند از شهد انبار شکر	نحلها بر کو و کندو و شجر
زود تریاقاتشان بر می‌کنند	زهرها هرچند زهری می‌کنند
ذره با ذره چو دین با کافری	این جهان جنگست کل چون بنگری
وآن دگر سوی یمین اندر طلب	آن یکی ذره همی پرد به چپ
جنگ فعلیشان ببین اندر رکون	ذره‌ای بالا و آن دیگر نگون
زین تخالف آن تخالف را بدان	جنگ فعلی هست از جنگ نهان
جنگ او بیرون شد از وصف و حساب	ذره‌ای کان محو شد در آفتاب
جنگش اکنون جنگ خورشیدست بس	چون ز ذره محو شد نفس و نفس
از چه از انا الیه راجعون	رفت از وی جنبش طبع و سکون
وز رضاع اصل مسترضع شدیم	ما به بحر تو ز خود راجع شدیم
لاف کم زن از اصول ای بی‌اصول	در فروغ راه ای مانده ز غول
نیست از ما هست بین اصبعین	جنگ ما و صلح ما در نور عین
در میان جزوها حربیست هول	جنگ طبعی جنگ فعلی جنگ قول
در عناصر در نگر تا حل شود	این جهان زن جنگ قایم می‌بود
که بدیشان سقف دنیا مستویست	چار عنصر چار استون قویست
استن آب اشکنندهٔ آن شرر	هر ستونی اشکنندهٔ آن دگر
لاجرم ما جنگییم از ضر و سود	پس بنای خلق بر اضداد بود
هر یکی با هم مخالف در اثر	هست احوالم خلاف همدگر
با دگر کس سازگاری چون کنم	چونک هر دم راه خود را می‌زنم
هر یکی با دیگری در جنگ و کین	موج لشکرهای احوالم ببین
پس چه مشغولی به جنگ دیگران	می‌نگر در خود چنین جنگ گران
در جهان صلح یک رنگت برد	یا مگر زین جنگ حقت وا خرد
زانک آن ترکیب از اضداد نیست	آن جهان جز باقی و آباد نیست
چون نباشد ضد نبود جز بقا	این تفانی از ضد آید ضد را
که نباشد شمس و ضدش زمهریر	نفی ضد کرد از بهشت آن بی‌نظیر
صلحها باشد اصول جنگها	هست بی‌رنگی اصول رنگها
وصل باشد اصل هر هجر و فراق	آن جهانست اصل این پرغم وثاق
واز چه زاید وحدت این اعداد را	این مخالف از چه‌ایم ای خواجه ما
خوی خود در فرع کرد ایجاد اصل	زانک ما فرعیم و چار اضداد اصل
خوی او این نیست خوی کبریاست	گوهر جان چون ورای فصلهاست
چون نبی که جنگ او بهر خداست	جنگها بین کان اصول صلحهاست
شرح این غالب نگنجد در دهان	غالبست و چیر در هر دو جهان
هم ز قدر تشنگی نتوان برید	آب جیحون را اگر نتوان کشید
فرجه‌ای کن در جزیرهٔ مثنوی	گر شدی عطشان بحر معنوی
مثنوی را معنوی بینی و بس	فرجه کن چندانک اندر هر نفس
آب یک‌رنگی خود پیدا کند	باد که را ز آب جو چون وا کند
میوه‌های رسته ز آب جان ببین	شاخهای تازهٔ مرجان ببین
آن همه بگذارد و دریا شود	چون ز حرف و صوت و دم یکتا شود
هر سه جان گردند اندر انتها	حرف‌گو و حرف‌نوش و حرفها
ساده گردند از صور گردند خاک	نان‌دهنده و نان‌ستان و نان‌پاک
در مراتب هم ممیز هم مدام	لیک معنیشان بود در سه مقام
هر که گوید شد تو گویش نه نشد	خاک شد صورت ولی معنی نشد
گه ز صورت هارب و گه مستقر	در جهان روح هر سه منتظر
باز هم از امرش مجرد می‌شود	امر آید در صور رو در رود
خلق صورت امر جان راکب بر آن	پس له الخلق و له الامرش بدان
جسم بر درگاه وجان در بارگاه	راکب و مرکوب در فرمان شاه
شاه گوید جیش جان را که ارکبوا	چونک خواهد که آب آید در سبو
بانگ آید از نقیبان که انزلوا	باز جانها را چو خواند در علو
کم کن آتش هیزمش افزون مکن	بعد ازین باریک خواهد شد سخن
دیگ ادراکات خردست و فرود	تا نجوشد دیگهای خرد زود
در غمام حرفشان پنهان کنند	پاک سبحانی که سیبستان کند
پرده‌ای کز سیب ناید غیر بوی	زین غمام بانگ و حرف و گفت و گوی
تا سوی اصلت برد بگرفته گوش	باری افزون کش تو این بو را به هوش
تن بپوش از باد و بود سرد عام	بو نگه‌دار و بپرهیز از زکام
ای هواشان از زمستان سردتر	تا نینداید مشامت را ز اثر
می‌جهد انفاسشان از تل برف	چون جمادند و فسرده و تن‌شگرف
تیغ خورشید حسام‌الدین بزن	چون زمین زین برف در پوشد کفن
گرم کن زان شرق این درگاه را	هین بر آر از شرق سیف‌الله را
سیلها ریزد ز کهها بر تراب	برف را خنجر زند آن آفتاب
با منجم روز و شب حربیست او	زانک لا شرقیست و لا غربیست او
قبله کردی از لئیمی و عمی	که چرا جز من نجوم بی‌هدی
در نبی که لا احب الا فلین	تا خوشت ناید مقال آن امین
زان همی رنجی ز وانشق القمر	از قزح در پیش مه بستی کمر
شمس پیش تست اعلی‌مرتبت	منکری این را که شمس کورت
ناخوشت آید اذا النجم هوی	از ستاره دیده تصریف هوا
ای بسا نان که ببرد عرق جان	خود مؤثرتر نباشد مه ز نان
ای بسا آبا که کرد او تن خراب	خود مؤثرتر نباشد زهره زآب
می‌زند بر گوش تو بیرون پوست	مهر آن در جان تست و پند دوست
پند تو در ما نگیرد هم بدان	پند ما در تو نگیرد ای فلان
که مقالید السموات آن اوست	جز مگر مفتاح خاص آید ز دوست
لیک بی‌فرمان حق ندهد اثر	این سخن هم‌چون ستاره‌ست و قمر
می‌زند بر گوشهای وحی‌جو	این ستارهٔ بی‌جهت تاثیر او
تا ندراند شما را گرگ مات	کی بیایید از جهت تا بی‌جهات
شمس دنیا در صفت خفاش اوست	آنچنان که لمعهٔ درپاش اوست
پیک ماه اندر تب و در دق اوست	هفت چرخ ازرقی در رق اوست
مشتری با نقد جان پیش آمده	زهره چنگ مسئله در وی زده
لیک خود را می‌نبیند از محل	در هوای دستبوس او زحل
وآن عطارد صد قلم بشکست ازو	دست و پا مریخ چندین خست ازو
کای رها کرده تو جان بگزیده رنگ	با منجم این همه انجم به جنگ
کوکب هر فکر او جان نجوم	جان ویست و ما همه رنگ و رقوم
بهر تست این لفظ فکر ای فکرناک	فکر کو آنجا همه نورست پاک
هیچ خانه در نگنجد نجم ما	هر ستاره خانه دارد در علا
نور نامحدود را حد کی بود	جای سوز اندر مکان کی در رود
تا که در یابد ضعیفی عشقمند	لیک تمثیلی و تصویری کنند
تا کند عقل مجمد را گسیل	مثل نبود لیک باشد آن مثال
زانک دل ویران شدست و تن درست	عقل سر تیزست لیکن پای سست
فکرشان در ترک شهوت هیچ هیچ	عقلشان در نقل دنیا پیچ پیچ
صبرشان در وقت تقوی هم‌چو برق	صدرشان در وقت دعوی هم‌چو شرق
هم‌چو عالم بی‌وفا وقت وفا	عالمی اندر هنرها خودنما
در گلو و معده گم گشته چو نان	وقت خودبینی نگنجد در جهان
بد نماند چونک نیکوجو شود	این همه اوصافشان نیکو شود
چون به جان پیوست یابد روشنی	گر منی گنده بود هم‌چون منی
از درخت بخت او روید حیات	هر جمادی که کند رو در نبات
خضروار از چشمهٔ حیوان خورد	هر نباتی کان به جان رو آورد
رخت را در عمر بی‌پایان نهد	باز جان چون رو سوی جانان نهد
کای تو منبر را سنی‌تر قایلی	واعظی را گفت روزی سایلی
اندرین مجلس سؤالم را جواب	یک سؤالستم بگو ای ذو لباب
از سر و از دم کدامینش بهست	بر سر بارو یکی مرغی نشست
روی او از دم او می‌دان که به	گفت اگر رویش به شهر و دم به ده
خاک آن دم باش و از رویش بجه	ور سوی شهرست دم رویش به ده
پر مردم همتست ای مردمان	مرغ با پر می‌پرد تا آشیان
خیر و شر منگر تو در همت نگر	عاشقی که آلوده شد در خیر و شر
چونک صیدش موش باشد شد حقیر	باز اگر باشد سپید و بی‌نظیر
او سر بازست منگر در کلاه	ور بود چغدی و میل او به شاه
بر فزود از آسمان و از اثیر	آدمی بر قد یک طشت خمیر
که شنید این آدمی پر غمان	هیچ کرمنا شنید این آسمان
خوبی و عقل و عبارات و هوس	بر زمین و چرخ عرضه کرد کس
خوبی روی و اصابت در گمان	جلوه کردی هیچ تو بر آسمان
عرضه کردی هیچ سیم‌اندام خود	پیش صورتهای حمام ای ولد
جلوه آری با عجوز نیم‌کور	بگذری زان نقشهای هم‌چو حور
که ترا زان نقشها با خود ربود	در عجوزه چیست که ایشان را نبود
عقل و حس و درک و تدبیرست و جان	تو نگویی من بگویم در بیان
صورت گرمابه‌ها را روح نیست	در عجوزه جان آمیزش‌کنیست
در زمان او از عجوزه بر کند	صورت گرمابه گر جنبش کند
شاد با احسان و گریان از ضرر	جان چه باشد با خبر از خیر و شر
هر که او آگاه‌تر با جان‌ترست	چون سر و ماهیت جان مخبرست
هر که را این بیش اللهی بود	روح را تاثیر آگاهی بود
باشد این جانها در آن میدان جماد	چون خبرها هست بیرون زین نهاد
جان جان خود مظهر الله شد	جان اول مظهر درگاه شد
جان نو آمد که جسم آن بدند	آن ملایک جمله عقل و جان بدند
هم‌چو تن آن روح را خادم شدند	از سعادت چون بر آن جان بر زدند
یک نشد با جان که عضو مرده بود	آن بلیس از جان از آن سر برده بود
دست بشکسته مطیع جان نشد	چون نبودش آن فدای آن نشد
کان بدست اوست تواند کرد هست	جان نشد ناقص گر آن عضوش شکست
طوطیی کو مستعد آن شکر	سر دیگر هست کو گوش دگر
طوطیان عام از آن خور بسته طرف	طوطیان خاص را قندیست ژرف
معنیست آن نه فعولن فاعلات	کی چشد درویش صورت زان زکات
لیک خر آمد به خلقت که پسند	از خر عیسی دریغش نیست قند
پیش خر قنطار شکر ریختی	قند خر را گر طرب انگیختی
این شناس اینست ره‌رو را مهم	معنی نختم علی افواههم
بوک بر خیزد ز لب ختم گران	تا ز راه خاتم پیغامبران
آن بدین احمدی برداشتند	ختمهایی که انبیا بگذاشتند
از کف انا فتحنا برگشود	قفلهای ناگشاده مانده بود
این جهان زی دین و آنجا زی جنان	او شفیع است این جهان و آن جهان
وآن جهان گوید که تو مهشان نما	این جهان گوید که تو رهشان نما
اهد قومی انهم لا یعلمون	پیشه‌اش اندر ظهور و در کمون
در دو عالم دعوت او مستجاب	باز گشته از دم او هر دو باب
مثل او نه بود و نه خواهند بود	بهر این خاتم شدست او که به جود
نه تو گویی ختم صنعت بر توست	چونک در صنعت برد استاد دست
در جهان روح‌بخشان حاتمی	در گشاد ختمها تو خاتمی
کل گشاد اندر گشاد اندر گشاد	هست اشارات محمدالمراد
بر قدوم و دور فرزندان او	صد هزاران آفرین بر جان او
زاده‌اند از عنصر جان و دلش	آن خلیفه‌زادگان مقبلش
بی‌مزاج آب و گل نسل وی‌اند	گر ز بغداد و هری یا از ری‌اند
خم مل هر جا که جوشد هم ملست	شاخ گل هر جا که روید هم گلست
عین خورشیدست نه چیز دگر	گر ز مغرب بر زند خورشید سر
هم بستاری خود ای کردگار	عیب چینان را ازین دم کور دار
بسته‌ام من ز آفتاب بی‌مثال	گفت حق چشم خفاش بدخصال
انجم آن شمس نیز اندر خفاست	از نظرهای خفاش کم و کاست
ای صقال روح و سلطان الهدی	ای ضیاء الحق حسام‌الدین بیا
صورت امثال او را روح ده	مثنوی را مسرح مشروح ده
سوی خلدستان جان پران شوند	تا حروفش جمله عقل و جان شوند
سوی دام حرف و مستحقن شدند	هم به سعی تو ز ارواح آمدند
جان‌فزا و دستگیر و مستمر	باد عمرت در جهان هم‌چون خضر
تا زمین گردد ز لطفت آسمان	چون خضر و الیاس مانی در جهان
گر نبودی طمطراق چشم بد	گفتمی از لطف تو جزوی ز صد
زخمهای روح‌فرسا خورده‌ام	لیک از چشم بد زهراب دم
شرح حالت می‌نیارم در بیان	جز به رمز ذکر حال دیگران
که ازو پاهای دل اندر گلیست	این بهانه هم ز دستان دلیست
چشم بد یا گوش بد مانع شده	صد دل و جان عاشق صانع شده
می‌نمودش شنعهٔ عربان مهول	خود یکی بوطالب آن عم رسول
او بگردانید دیدن معتمد	که چه گویندم عرب کز طفل خود
تا کنم با حق خصومت بهر تو	گفتش ای عم یک شهادت تو بگو
کل سر جاوز الاثنین شاع	گفت لیکن فاش گردد ازسماع
پش ایشان خوار گردم زین سبب	من بمانم در زبان این عرب
کی بدی این بددلی با جذب حق	لیک گر بودیش لطف ما سبق
زین دو شاخهٔ اختیارات خبیث	الغیاث ای تو غیاث المستغیث
مات گشتم که بماندم از فغان	من ز دستان و ز مکر دل چنان
زین کمین فریاد کرد از اختیار	من که باشم چرخ با صد کار و بار
ده امانم زین دو شاخهٔ اختیار	که ای خداوند کریم و بردبار
به ز دو راه تردد ای کریم	جذب یک راههٔ صراط المستقیم
لیک خود جان کندن آمد این دوی	زین دو ره گرچه همه مقصد توی
لیک هرگز رزم هم‌چون بزم نیست	زین دو ره گرچه به جز تو عزم نیست
آیت اشفقن ان یحملنها	در نبی بشنو بیانش از خدا
کین بود به یا که آن حال مرا	این تردد هست در دل چون وغا
خوف و اومید بهی در کر و فر	در تردد می‌زند بر همدگر
ورنه ساکن بود این بحر ای مجید	اولم این جزر و مد از تو رسید
بی‌تردد کن مرا هم از کرم	هم از آنجا کین تردد دادیم
ای ذکور از ابتلاات چون اناث	ابتلاام می‌کنی آه الغیاث
مذهبی‌ام بخش و ده‌مذهب مکن	تا بکی این ابتلا یا رب مکن
ز اختیار هم‌چو پالان‌شکل خویش	اشتری‌ام لاغری و پشت ریش
آن کژاوه گه شود آن سو کشان	این کژاوه گه شود این سو گران
تا ببینم روضهٔ ابرار را	بفکن از من حمل ناهموار را
می‌چرم ایقاظ نی بل هم رقود	هم‌چو آن اصحاب کهف از باغ جود
برنگردم جز چو گو بی‌اختیار	خفته باشم بر یمین یا بر یسار
یا سوی ذات الشمال ای رب دین	هم به تقلیب تو تا ذات الیمین
هم‌چو ذرات هوا بی‌اختیار	صد هزاران سال بودم در مطار
یادگارم هست در خواب ارتحال	گر فراموشم شدست آن وقت و حال
می‌جهم در مسرح جان زین مناخ	می‌رهم زین چارمیخ چارشاخ
می‌چشم از دایهٔ خواب ای صمد	شیر آن ایام ماضیهای خود
می‌گریزد در سر سرمست خود	جمله عالم ز اختیار و هست خود
ننگ خمر و زمر بر خود می‌نهند	تا دمی از هوشیاری وا رهند
فکر و ذکر اختیاری دوزخ است	جمله دانسته کای این هستی فخ است
یا به مستی یا به شغل ای مهتدی	می‌گریزند از خودی در بیخودی
زانک بی‌فرمان شد اندر بیهشی	نفس را زان نیستی وا می‌کشی
ینفذوا من حبس اقطار الزمن	لیس للجن و لا للانس ان
من تجاویف السموات العلی	لا نفوذ الا بسلطان الهدی
من حراس الشهب روح المتقی	لا هدی الا بسلطان یقی
نیست ره در بارگاه کبریا	هیچ کس را تا نگردد او فنا
عاشقان را مذهب و دین نیستی	چیست معراج فلک این نیستی
در طریق عشق محراب ایاز	پوستین و چارق آمد از نیاز
ظاهر و باطن لطیف و خوب بود	گرچه او خود شاه را محبوب بود
حسن سلطان را رخش آیینه‌ای	گشته بی‌کبر و ریا و کینه‌ای
منتهای کار او محمود بد	چونک از هستی خود او دور شد
که ز خوف کبر کردی احتراز	زان قوی‌تر بود تمکین ایاز
کبر را و نفس را گردن زده	او مهذب گشته بود و آمده
یا برای حکمتی دور از وجل	یا پی تعلیم می‌کرد آن حیل
کز نسیم نیستی هستیست بند	یا که دید چارقش زان شد پسند
تا بیاید آن نسیم عیش و زیست	تا گشاید دخمه کان بر نیستیست
هست بر جان سبک‌رو سلسله	ملک و مال و اطلس این مرحله
ماند در سوراخ چاهی جان ز دشت	سلسلهٔ زرین بدید و غره گشت
افعیی پر زهر و نقشش گل رخی	صورتش جنت به معنی دوزخی
لیک هم بهتر بود زانجا گذر	گرچه مؤمن را سقر ندهد ضرر
لیک جنت به ورا فی کل حال	گرچه دوزخ دور دارد زو نکال
که بگاه صحبت آمد دوزخی	الحذر ای ناقصان زین گلرخی
پروریده کرده او را زنده‌ای	خواجه‌ای را بود هندو بنده‌ای
در دلش شمع هنر افروخته	علم و آدابش تمام آموخته
در کنار لطف آن اکرام‌ساز	پروریدش از طفولیت به ناز
سیم‌اندامی گشی خوش‌گوهری	بود هم این خواجه را خوش دختری
بذل می‌کردند کابین گران	چون مراهق گشت دختر طالبان
بهر دختر دم به دم خوزه‌گری	می‌رسیدش از سوی هر مهتری
روز آید شب رود اندر جهات	گفت خواجه مال را نبود ثبات
که شود رخ زرد از یک زخم خار	حسن صورت هم ندارد اعتبار
که بود غره به مال و بارگی	سهل باشد نیز مهترزادگی
شد ز فعل زشت خود ننگ پدر	ای بسا مهتربچه کز شور و شر
کم پرست و عبرتی گیر از بلیس	پر هنر را نیز اگر باشد نفیس
او ندید از آدم الا نقش طین	علم بودش چون نبودش عشق دین
زانت نگشاید دو دیدهٔ غیب‌بین	گرچه دانی دقت علم ای امین
از معرف پرسد از بیش و کمیش	او نبیند غیر دستاری و ریش
خود همی‌بینی که نور بازغی	عارفا تو از معرف فارغی
که ازو باشد بدو عالم فلاح	کار تقوی دارد و دین و صلاح
که بد او فخر همه خیل و تبار	کرد یک داماد صالح اختیار
مهتری و حسن و استقلال نیست	پس زنان گفتند او را مال نیست
بی‌زر او گنجیست بر روی زمین	گفت آنها تابع زهدند و دین
دست پیمان و نشانی و قماش	چون به جد تزویج دختر گشت فاش
گشت بیمار و ضعیف و زار زود	پس غلام خرد که اندر خانه بود
علت او را طبیبی کم شناخت	هم‌چو بیمار دقی او می‌گداخت
داروی تن در غم دل باطلست	عقل می‌گفتی که رنجش از دلست
کز چه می‌آید برو در سینه نیش	آن غلامک دم نزد از حال خویش
باز پرسش در خلا از حال او	گفت خاتون را شبی شوهر که تو
که غم خود پیش تو پیدا کند	تو به جای مادری او را بود
روز دیگر رفت نزدیک غلام	چونک خاتون در گوش این کلام
با دو صد مهر و دلال و آشتی	پس سرش را شانه می‌کرد آن ستی
نرم کردش تا در آمد در بیان	آنچنان که مادران مهربان
که دهی دختر به بیگانهٔ عنود	که مرا اومید از تو این نبود
حیف نبود که رود جای دگر	خواجه‌زادهٔ ما و ما خسته‌جگر
که زند وز بام زیر اندازدش	خواست آن خاتون ز خشمی که آمدش
که طمع دارد به خواجه دختری	کو که باشد هندوی مادرغری
گفت با خواجه که بشنو این شگفت	گفت صبر اولی بود خود را گرفت
ما گمان برده که هست او معتمد	این چنین گراء کی خاین بود
که ازو ببریم و بدهیمش به تو	گفت خواجه صبر کن با او بگو
تو تماشا کن که دفعش چون کنم	تا مگر این از دلش بیرون کنم
که حقیقت دختر ما جفت تست	تو دلش خوش کن بگو می‌دان درست
چونک دانستیم تو اولیتری	ما ندانستیم ای خوش مشتری
لیلی آن ما و تو مجنون ما	آتش ما هم درین کانون ما
فکر شیرین مرد را فربه کند	تا خیال و فکر خوش بر وی زند
آدمی فربه ز عزست و شرف	جانور فربه شود لیک از علف
جانور فربه شود از حلق و نوش	آدمی فربه شود از راه گوش
خود دهانم کی بجنبد اندرین	گفت آن خاتون ازین ننگ مهین
گو بمیر آن خاین ابلیس‌خو	این چنین ژاژی چه خایم بهر او
تا رود علت ازو زین لطف خوش	گفت خواجه نی مترس و دم دهش
هل که صحت یابد آن باریک‌ریس	دفع او را دلبرا بر من نویس
می‌نگنجید از تبختر بر زمین	چون بگفت آن خسته را خاتون چنین
چون گل سرخ هزاران شکر گفت	زفت گشت و فربه و سرخ و شکفت
که مبادا باشد این دستان و فن	که گهی می‌گفت ای خاتون من
که همی‌سازم فرج را وصلتی	خواجه جمعیت بکرد و دعوتی
که ای فرج بادت مبارک اتصال	تا جماعت عشوه می‌دادند و گان
علت از وی رفت کل از بیخ و بن	تا یقین‌تر شد فرج را آن سخن
امردی را بست حنی هم‌چو زن	بعد از آن اندر شب گردک به فن
پس نمودش ماکیان دادش خروس	پر نگارش کرد ساعد چون عروس
کنگ امرد را بپوشانید او	مقنعه و حلهٔ عروسان نکو
ماند هندو با چنان کنگ درشت	شمع را هنگام خلوت زود کشت
از برون نشنید کس از دف‌زنان	هندوک فریاد می‌کرد و فغان
کرد پنهان نعرهٔ آن نعره‌زن	ضرب دف و کف و نعرهٔ مرد و زن
چون بود در پیش سگ انبان آرد	تا به روز آن هندوک را می‌فشارد
رسم دامادان فرج حمام رفت	زود آوردند طاس و بوغ زفت
کون دریده هم‌چو دلق تونیان	رفت در حمام او رنجور جان
پیش او بنشست دختر چون عروس	آمد از حمام در گردک فسوس
که نباید کو کند روز امتحان	مادرش آنجا نشسته پاسبان
آنگهان با هر دو دستش ده بداد	ساعتی در وی نظر کرد از عناد
با چو تو ناخوش عروس بدفعال	گفت کس را خود مبادا اتصال
کیر زشتت شب بتر از کیر خر	روز رویت روی خاتونان تر
بس خوشست از دور پیش از امتحان	هم‌چنان جمله نعیم این جهان
چون روی نزدیک باشد آن سراب	می‌نماید در نظر از دور آب
خویش را جلوه کند چون نو عروس	گنده پیرست او و از بس چاپلوس
نوش نیش‌آلودهٔ او را مچش	هین مشو مغرور آن گلگونه‌اش
تا نیفتی چون فرج در صد حرج	صبر کن کالصبر مفتاح الفرج
خوش نماید ز اولت انعام او	آشکارا دانه پنهان دام او
چند نالی در ندامت زار زار	چون بپیوستی بدان ای زینهار
در نهانش مرگ و درد و جان‌دهی	نام میری و وزیری و شهی
چون جنازه نه که بر گردن برند	بنده باش و بر زمین رو چون سمند
چون سوار مرده آرندش به گور	جمله را حمال خود خواهد کفور
فارس منصب شود عالی رکاب	بر جنازه هر که را بینی به خواب
بار بر خلقان فکندند این کبار	زانک آن تابوت بر خلقست بار
سروری را کم طلب درویش به	بار خود بر کس منه بر خویش نه
تا نیاید نقرست اندر دو پا	مرکب اعناق مردم را مپا
که به شهری مانی و ویران‌دهی	مرکبی را که آخرش تو ده دهی
تا نباید رخت در ویران گشود	ده دهش اکنون که چون شهرت نمود
تا نگردی عاجز و ویران‌پرست	ده دهش اکنون که صد بستانت هست
گر همی‌خواهی ز کس چیزی مخواه	گفت پیغامبر که جنت از اله
جنت الماوی و دیدار خدا	چون نخواهی من کفیلم مر ترا
تا یکی روزی که گشته بد سوار	آن صحابی زین کفالت شد عیار
خود فرو آمد ز کس آنرا نخواست	تازیانه از کفش افتاد راست
داند و بی‌خواهشی خود می‌دهد	آنک از دادش نیاید هیچ بد
آنچنان خواهش طریق انبیاست	ور به امر حق بخواهی آن رواست
کفر ایمان شد چون کفر از بهر اوست	بد نماند چون اشارت کرد دوست
آن ز نیکوهای عالم بگذرد	هر بدی که امر او پیش آورد
ده مده که صد هزاران در دروست	زان صدف گر خسته گردد نیز پوست
سوی شاه و هم‌مزاج بازگرد	این سخن پایان ندارد بازگرد
تا رهد دستان تو از ده‌دهی	باز رو در کان چو زر ده‌دهی
از ندامت آخرش ده می‌دهند	صورتی را چون بدل ره می‌دهند
باز نسیان می‌کشدشان سوی کار	توبه می‌آرند هم پروانه‌وار
نور دید و بست آن سو بار را	هم‌چو پروانه ز دور آن نار را
باز چون طفلان فتاد و ملح ریخت	چون بیامد سوخت پرش را گریخت
خویش زد بر آتش آن شمع زود	بار دیگر بر گمان طمع سود
باز کردش حرص دل ناسی و مست	بار دیگر سوخت هم واپس بجست
هم‌چو هندو شمع را ده می‌دهد	آن زمان کز سوختن وا می‌جهد
وی به صحبت کاذب و مغرورسوز	که ای رخت تابان چون ماه شب‌فروز
کاوهن الرحمن کید الکاذبین	باز از یادش رود توبه و انین
اطفاء الله نارهم حتی انطفا	کلما هم اوقدوا نار الوغی
گشته ناسی زانک اهل عزم نیست	عزم کرده که دلا آنجا مه‌ایست
حق برو نسیان آن بگماشته	چون نبودش تخم صدقی کاشته
آن ستاره‌ش را کف حق می‌کشد	گرچه بر آتش‌زنهٔ دل می‌زند
برگرفت آتش‌زنه که آتش زند	شرفه‌ای بشنید در شب معتمد
چون گرفت آن سوخته می‌کرد پست	دزد آمد آن زمان پیشش نشست
تا شود استارهٔ آتش فنا	می‌نهاد آنجا سر انگشت را
این نمی‌دید او که دزدش می‌کشد	خواجه می‌پنداشت کز خود می‌مرد
می‌مرد استاره از تریش زود	خواجه گفت این سوخته نمناک بود
می‌ندید آتش‌کشی را پیش خویش	بس که ظلمت بود و تاریکی ز پیش
دیدهٔ کافر نبیند از عمش	این چنین آتش‌کشی اندر دلش
هست با گردنده گرداننده‌ای	چون نمی‌داند دل داننده‌ای
بی‌خداوندی کی آید کی رود	چون نمی‌گویی که روز و شب به خود
این چنین بی‌عقلی خود ای مهین	گرد معقولات می‌گردی ببین
یا که بی‌بنا بگو ای کم‌هنر	خانه با بنا بود معقول‌تر
یا که بی‌کاتب بیندیش ای پسر	خط با کاتب بود معقول‌تر
چون بود بی‌کاتبی ای متهم	جیم گوش و عین چشم و میم فم
یا بگیرانندهٔ داننده‌ای	شمع روشن بی‌ز گیراننده‌ای
باشد اولی یا بگیرایی بصیر	صنعت خوب از کف شل ضریر
بر سرت دبوس محنت می‌زند	پس چو دانستی که قهرت می‌کند
سوی او کش در هوا تیری خدنگ	پس بکن دفعش چو نمرودی به جنگ
تیر می‌انداز دفع نزع جان	هم‌چو اسپاه مغل بر آسمان
چون روی چون در کف اویی گرو	یا گریز از وی اگر توانی برو
از کف او چون رهی ای دست‌خوش	در عدم بودی نرستی از کفش
پیش عدلش خون تقوی ریختن	آرزو جستن بود بگریختن
در گریز از دامها روی آر زو	این جهان دامست و دانه‌آرزو
چون شدی در ضد آن دیدی فساد	چون چنین رفتی بدیدی صد گشاد
گر چه مفتیتان برون گوید خطوب	پس پیمبر گفت استفتوا القلوب
آزمودی که چنین می‌بایدش	آرزو بگذار تا رحم آیدش
تا روی از حبس او در گلشنش	چون نتانی جست پس خدمت کنش
داد می‌بینی و داور ای غوی	دم به دم چون تو مراقب می‌شوی
کار خود را کی گذارد آفتاب	ور ببندی چشم خود را ز احتجاب
عاقبت بر شاه خود طعنه زدند	چون امیران از حسد جوشان شدند
جامگی سی امیر او چون خورد	کین ایاز تو ندارد سی خرد
سوی صحرا و کهستان صیدگیر	شاه بیرون رفت با آن سی امیر
گفت امیری را برو ای مؤتفک	کاروانی دید از دور آن ملک
کز کدامین شهر اندر می‌رسد	رو بپرس آن کاروان را بر رصد
گفت عزمش تا کجا درماند وی	رفت و پرسید و بیامد که ز ری
باز پرس از کاروان که تا کجا	دیگری را گفت رو ای بوالعلا
گفت رختش چیست هان ای موتمن	رفت و آمد گفت تا سوی یمن
که برو وا پرس رخت آن نفر	ماند حیران گفت با میری دگر
اغلب آن کاسه‌های رازیست	باز آمد گفت از هر جنس هست
ماند حیران آن امیر سست پی	گفت کی بیرون شدند از شهر ری
سست‌رای و ناقص اندر کر و فر	هم‌چنین تا سی امیر و بیشتر
امتحان کردم ایاز خویش را	گفت امیران را که من روزی جدا
او برفت این جمله وا پرسید راست	که بپرس از کاروان تا از کجاست
حالشان دریافت بی ریبی و شک	بی‌وصیت بی‌اشارت یک به یک
کشف شد زو آن به یکدم شد تمام	هر چه زین سی میر اندر سی مقام
از عنایتهاش کار جهد نیست	پس بگفتند آن امیران کین فنیست
دادهٔ بختست گل را بوی نغز	قسمت حقست مه را روی نغز
ریع تقصیرست و دخل اجتهاد	گفت سلطان بلک آنچ از نفس زاد
ربنا انا ظلمنا نفسنا	ورنه آدم کی بگفتی با خدا
چون قضا این بود حزم ما چه سود	خود بگفتی کین گناه از نفس بود
تو شکستی جام و ما را می‌زنی	هم‌چو ابلیسی که گفت اغویتنی
هین مباش اعور چو ابلیس خلق	بل قضا حقست و جهد بنده حق
این تردد کی بود بی‌اختیار	در تردد مانده‌ایم اندر دو کار
که دو دست و پای او بسته بود	این کنم یا آن کنم او کی گود
که روم در بحر یا بالا پرم	هیچ باشد این تردد بر سرم
یا برای سحر تا بابل روم	این تردد هست که موصل روم
ورنه آن خنده بود بر سبلتی	پس تردد را بباید قدرتی
جرم خود را چون نهی بر دیگران	بر قضا کم نه بهانه ای جوان
می خورد عمرو و بر احمد حد خمر	خون کند زید و قصاص او به عمر
جنبش از خود بین و از سایه مبین	گرد خود برگرد و جرم خود ببین
خصم را می‌داند آن میر بصیر	که نخواهد شد غلط پاداش میر
مزد روز تو نیامد شب به غیر	چون عسل خوردی نیامد تب به غیر
تو چه کاریدی که نامد ریع کشت	در چه کردی جهد کان وا تو نگشت
هم‌چو فرزندت بگیرد دامنت	فعل تو که زاید از جان و تنت
فعل دزدی را نه داری می‌زنند	فعل را در غیب صورت می‌کنند
هست تصویر خدای غیب‌دان	دار کی ماند به دزدی لیک آن
که چنین صورت بساز از بهر داد	در دل شحنه چو حق الهام داد
نامناسب چون دهد داد و سزا	تا تو عالم باشی و عادل قضا
چون کند حکم احکم این حاکمین	چونک حاکم این کند اندر گزین
قرض تو کردی ز که خواهد گرو	چون بکاری جو نروید غیر جو
هوش و گوش خود بدین پاداش ده	جرم خود را بر کسی دیگر منه
با جزا و عدل حق کن آشتی	جرم بر خود نه که تو خود کاشتی
بد ز فعل خود شناس از بخت نی	رنج را باشد سبب بد کردنی
کلب را کهدانی و کاهل کند	آن نظر در بخت چشم احوال کند
متهم کم کن جزای عدل را	متهم کن نفس خود را ای فتی
که فمن یعمل بمثقال یره	توبه کن مردانه سر آور به ره
که آفتاب حق نپوشد ذره‌ای	در فسون نفس کم شو غره‌ای
پیش این خورشید جسمانی پدید	هست این ذرات جسمی ای مفید
پیش خورشید حقایق آشکار	هست ذرات خواطر و افتکار
بود آنجا دام از بهر شکار	رفت مرغی در میان مرغزار
وآن صیاد آنجا نشسته در کمین	دانهٔ چندی نهاده بر زمین
تا در افتد صید بیچاره ز راه	خویشتن پیچیده در برگ و گیاه
پس طوافی کرد و پیش مرد تاخت	مرغک آمد سوی او از ناشناخت
در بیابان در میان این وحوش	گفت او را کیستی تو سبزپوش
با گیاهی گشتم اینجا مقتنع	گفت مرد زاهدم من منقطع
زانک می‌دیدم اجل را پیش خویش	زهد و تقوی را گزیدم دین و کیش
کسب و دکان مرا برهم زده	مرگ همسایه مرا واعظ شده
خو نباید کرد با هر مرد و زن	چون به آخر فرد خواهم ماندن
آن به آید که کنم خو با احد	رو بخواهم کرد آخر در لحد
آن به آید که زنخ کمتر زنم	چو زنخ را بست خواهند ای صنم
آخرستت جامهٔ نادوخته	ای بزربفت و کمر آموخته
دل چرا در بی‌وفایان بسته‌ایم	رو به خاک آریم کز وی رسته‌ایم
ما به خویشی عاریت بستیم طمع	جد و خویشانمان قدیمی چار طبع
با عناصر داشت جسم آدمی	سالها هم‌صحبتی و هم‌دمی
روح اصول خویش را کرده نکول	روح او خود از نفوس و از عقول
نامه می‌آید به جان کای بی‌وفا	از عقول و از نفوس پر صفا
رو ز یاران کهن بر تافتی	یارکان پنج روزه یافتی
شب کشانشان سوی خانه می‌کشند	کودکان گرچه که در بازی خوشند
دزد از ناگه قبا و کفش برد	شد برهنه وقت بازی طفل خرد
کان کلاه و پیرهن رفتش ز یاد	آن چنان گرم او به بازی در فتاد
رو ندارد کو سوی خانه رود	شد شب و بازی او شد بی‌مدد
باد دادی رخت و گشتی مرتعب	نی شنیدی انما الدنیا لعب
روز را ضایع مکن در گفت و گو	پیش از آنک شب شود جامه بجو
خلق را من دزد جامه دیده‌ام	من به صحرا خلوتی بگزیده‌ام
نیم عمر از غصه‌های دشمنان	نیم عمر از آرزوی دلستان
غرق بازی گشته ما چون طفل خرد	جبه را برد آن کله را این ببرد
خل هذا اللعب به سبک لاتعد	نک شبانگاه اجل نزدیک شد
جامه‌ها از دزد بستان باز پس	هین سوار توبه شود در دزد رس
بر فلک تازد به یک لحظه ز پست	مرکب توبه عجاب مرکبست
کو بدزدید آن قبایت را نهان	لیک مرکب را نگه می‌دار از آن
پاس دار این مرکبت را دم به دم	تا ندزدد مرکبت را نیز هم
دزد قج را برد حبلش را برید	آن یکی قج داشت از پس می‌کشید
تا بیابد کان قج برده کجاست	چونک آگه شد دوان شد چپ و راست
که فغان می‌کرد کای واویلتا	بر سر چاهی بدید آن دزد را
گفت همیان زرم در چه فتاد	گفت نالان از چئی ای اوستاد
خمس بدهم مر ترا با دلخوشی	گر توانی در روی بیرون کشی
گفت او خود این بهای ده قجست	خمس صد دینار بستانی به دست
گر قجی شد حق عوض اشتر بداد	گر دری بر بسته شد ده در گشاد
جامه‌ها را برد هم آن دزد تفت	جامه‌ها بر کند و اندر چاه رفت
حزم نبود طمع طاعون آورد	حازمی باید که ره تا ده برد
چون خیال او را بهر دم صورتی	او یکی دزدست فتنه‌سیرتی
در خدا بگریز و وا ره زان دغا	کس نداند مکر او الا خدا
دین احمد را ترهب نیک نیست	مرغ گفتش خواجه در خلوت مه‌ایست
بدعتی چون در گرفتی ای فضول	از ترهب نهی کردست آن رسول
امر معروف و ز منکر احتراز	جمعه شرطست و جماعت در نماز
منفعت دادن به خلقان هم‌چو ابر	رنج بدخویان کشیدن زیر صبر
گر نه سنگی چه حریفی با مدر	خیر ناس آن ینفع الناس ای پدر
سنت احمد مهل محکوم باشد	در میان امت مرحوم باش
پیش عاقل او چو سنگست و کلوخ	گفت عقل هر که را نبود رسوخ
صحبت او عین رهبانیتست	چون حمارست آنک نانش امنیتست
کل آت بعد حین فهو آت	زانک غیر حق همه گردد رفات
مرده‌اش خوان چونک مرده‌جو بود	حکم او هم حکم قبلهٔ او بود
که کلوخ و سنگ او را صاحبست	هر که با این قوم باشد راهبست
زین کلوخان صد هزار آفت رسد	خود کلوخ و سنگ کس را ره نزد
کین چنین ره‌زن میان ره بود	گفت مرغش پس جهاد آنگه بود
بر ره ناآمن آید شیرمرد	از برای حفظ و یاری و نبرد
که مسافر همره اعدا شود	عرق مردی آنگهی پیدا شود
امت او صفدرانند و فحول	چون نبی سیف بودست آن رسول
مصلحت در دین عیسی غار و کوه	مصلحت در دین ما جنگ و شکوه
تا به قوت بر زند بر شر و شور	گفت آری گر بود یاری و زور
در فرار لا یطاق آسان بجه	چون نباشد قوتی پرهیز به
ورنه یاران کم نیاید یار را	گفت صدق دل بباید کار را
زانک بی‌یاران بمانی بی‌مدد	یار شو تا یار بینی بی‌عدد
دامن یعقوب مگذار ای صفی	دیو گرگست و تو هم‌چون یوسفی
کز رمه شیشک به خود تنها رود	گرگ اغلب آنگهی گیرا بود
در چنین مسبع نه خون خویش خورد	آنک سنت یا جماعت ترک کرد
بی‌ره و بی‌یار افتی در مضیق	هست سنت ره جماعت چون رفیق
فرصتی جوید که جامهٔ تو برد	همرهی نه کو بود خصم خرد
که تواند کردت آنجا نهبه‌ای	می‌رود با تو که یابد عقبه‌ای
گوید او بهر رجوع از راه درس	یا بود اشتردلی چون دید ترس
این چنین همره عدو دان نه ولی	یار را ترسان کند ز اشتردلی
آفتی در دفع هر جان‌شیشه‌ای	راه جان‌بازیست و در هر غیشه‌ای
که نه راه هر مخنث گوهرست	راه دین زان رو پر از شور و شرست
هم‌چو پرویزن به تمییز سبوس	در ره این ترس امتحانهای نفوس
یار چه بود نردبان رایها	راه چه بود پر نشان پایها
بی ز جمعیت نیابی آن نشاط	گیرم آن گرگت نیابد ز احتیاط
با رفیقان سیر او صدتو شود	آنک تنها در رهی او خوش رود
در نشاط آید شود قوت‌پذیر	با غلیظی خر ز یاران ای فقیر
بر وی آن راه از تعب صدتو شود	هر خری کز کاروان تنها رود
تا که تنها آن بیابان را برد	چند سیخ و چند چوب افزون خورد
گر نه‌ای خر هم‌چنین تنها مرو	مر ترا می‌گوید آن خر خوش شنو
با رفیقان بی‌گمان خوشتر رود	آنک تنها خوش رود اندر رصد
معجزه بنمود و همراهان بجست	هر نبیی اندرین راه درست
کی برآید خانه و انبارها	گر نباشد یاری دیوارها
سقف چون باشد معلق در هوا	هر یکی دیوار اگر باشد جدا
کی فتد بر روی کاغذها رقم	گر نباشد یاری حبر و قلم
گر نپیوندد به هم بادش برد	این حصیری که کسی می‌گسترد
پس نتایج شد ز جمعیت پدید	حق ز هر جنسی چو زوجین آفرید
بحثشان شد اندرین معنی دراز	او بگفت و او بگفت از اهتزاز
ماجرا را موجز و کوتاه کن	مثنوی را چابک و دلخواه کن
گفت امانت از یتیم بی وصیست	بعد از آن گفتش که گندم آن کیست
زانک پندارند ما را مؤتمن	مال ایتام است امانت پیش من
هست مردار این زمان بر من حلال	گفت من مضطرم و مجروح‌حال
ای امین و پارسا و محترم	هین به دستوری ازین گندم خورم
بی‌ضرورت گر خوری مجرم شوی	گفت مفتی ضرورت هم توی
ور خوری باری ضمان آن بده	ور ضرورت هست هم پرهیز به
توسنش سر بستد از جذب عنان	مرغ پس در خود فرو رفت آن زمان
چند او یاسین و الانعام خواند	چون بخورد آن گندم اندر فخ بماند
پیش از آن بایست این دود سیاه	بعد در ماندن چه افسوس و چه آه
آن زمان می‌گو کای فریادرس	آن زمان که حرص جنبید و هوس
بوک بصره وا رهد هم زان شکست	کان زمان پیش از خرابی بصره است
قبل هدم البصرة و الموصل	ابک لی یا باکیی یا ثاکلی
لا تنح لی بعد موتی واصطبر	نح علی قبل موتی واغتفر
بعد طوفان النوی خل البکا	ابک لی قبل ثبوری فی‌النوی
آن زمان بایست یاسین خواندن	آن زمان که دیو می‌شد راه‌زن
آن زمان چوبک بزن ای پاسبان	پیش از آنک اشکسته گردد کاروان
رختها را زیر هر خاکی فشرد	پاسبانی خفت و دزد اسباب برد
دید رفته رخت و سیم و اشتران	روز شد بیدار شد آن کاروان
که چه شد این رخت و این اسباب کو	پس بدو گفتند ای حارس بگو
رختها بردند از پیشم شتاب	گفت دزدان آمدند اندر نقاب
پس چه می‌کردی کیی ای مردریگ	قوم گفتندش که ای چو تل ریگ
با سلاح و با شجاعت با شکوه	گفت من یک کس بدم ایشان گروه
نعره‌ای زن کای کریمان برجهید	گفت اگر در جنگ کم بودت امید
که خمش ورنه کشیمت بی‌دریغ	گفت آن دم کارد بنمودند و تیغ
این زمان هیهای و فریاد و فغان	آن زمان از ترس بستم من دهان
این زمان چندانک خواهی هی کنم	آن زمان بست آن دمم که دم زنم
بی‌نمک باشد اعوذ و فاتحه	چونک عمرت برد دیو فاضحه
هست غفلت بی‌نمک‌تر زان یقین	گرچه باشد بی‌نمک اکنون حنین
که ذلیلان را نظر کن ای عزیز	هم‌چنین هم بی‌نمک می‌نال نیز
از تو چیزی فوت کی شد ای اله	قادری بی‌گاه باشد یا به گاه
کی شود از قدرتش مطلوب گم	شاه لا تاسوا علی ما فاتکم
که فسون زاهدان را بشنود	گفت آن مرغ این سزای او بود
کو خورد مال یتیمان از گزاف	گفت زاهد نه سزای آن نشاف
که فخ و صیاد لرزان شد ز درد	بعد از آن نوحه‌گری آغاز کرد
بر سرم جانا بیا می‌مال دست	کز تناقضهای دل پشتم شکست
دست تو در شکربخشی آیتیست	زیر دست تو سرم را راحتیست
بی‌قرارم بی‌قرارم بی‌قرار	سایهٔ خود از سر من برمدار
در غمت ای رشک سرو و یاسمن	خوابها بیزار شد از چشم من
ناسزایی را بپرسی در غمی	گر نیم لایق چه باشد گر دمی
که برو لطفت چنین درها گشود	مر عدم را خود چه استحقاق بود
ده گهر از نور حس در جیب کرد	خاک گرگین را کرم آسیب کرد
که بشر شد نطفهٔ مرده از آن	پنج حس ظاهر و پنج نهان
چیست جز بر ریش توبه ریش‌خند	توبه بی توفیقت ای نور بلند
توبه سایه‌ست و تو ماه روشنی	سبلتان توبه یک یک بر کنی
چون ننالم چون بیفشاری دلم	ای ز تو ویران دکان و منزلم
بی خداوندیت بود بنده نیست	چون گریزم زانک بی تو زنده نیست
زانک بی‌تو گشته‌ام از جان ملول	جان من بستان تو ای جان را اصول
سیرم از فرهنگی و فرزانگی	عاشقم من بر فن دیوانگی
چند ازین صبر و زحیر و ارتعاش	چون بدرد شرم گویم راز فاش
ناگهان بجهم ازین زیر لحاف	در حیا پنهان شدم هم‌چون سجاف
آهوی لنگیم و او شیر شکار	ای رفیقان راهها را بست یار
در کف شیر نری خون‌خواره‌ای	جز که تسلیم و رضا کو چاره‌ای
روحها را می‌کند بی‌خورد و خواب	او ندارد خواب و خور چون آفتاب
تا ببینی در تجلی روی من	که بیا من باش یا هم‌خوی من
خاک بودی طالب احیا شدی	ور ندیدی چون چنین شیدا شدی
چشم جانت چون بماندست آن طرف	گر ز بی‌سویت ندادست او علف
که از آن سوراخ او شد معتلف	گربه بر سوراخ زان شد معتکف
کز شکار مرغ یابید او طعام	گربهٔ دیگر همی‌گردد به بام
وآن یکی حارس برای جامگی	آن یکی را قبله شد جولاهگی
که از آن سو دادیش تو قوت جان	وان یکی بی‌کار و رو در لامکان
بهر کار او ز هر کاری برید	کار او دارد که حق را شد مرید
تا شب ترحال بازی می‌کنند	دیگران چون کودکان این روز چند
دایهٔ وسواس عشوه‌ش می‌دهد	خوابناکی کو ز یقظت می‌جهد
که کسی از خواب بجهاند ترا	رو بخسپ ای جان که نگذاریم ما
هم‌چو تشنه که شنود او بانک آب	هم تو خود را بر کنی از بیخ خواب
هم‌چو باران می‌رسم از آسمان	بانگ آبم من به گوش تشنگان
بانگ آب و تشنه و آنگاه خواب	بر جه ای عاشق برآور اضطراب
پاسبان عهد اندر عهد خویش	عاشقی بودست در ایام پیش
شاهمات و مات شاهنشاه خود	سالها در بند وصل ماه خود
که فرج از صبر زاینده بود	عاقبت جوینده یابنده بود
که بپختم از پی تو لوبیا	گفت روزی یار او که امشب بیا
تا بیایم نیم‌شب من بی طلب	در فلان حجره نشین تا نیم‌شب
چون پدید آمد مهش از زیر گرد	مرد قربان کرد و نانها بخش کرد
بر امید وعدهٔ آن یار غار	شب در آن حجره نشست آن گرمدار
صادق الوعدانه آن دلدار او	بعد نصف اللیل آمد یار او
اندکی از آستین او درید	عاشق خود را فتاده خفته دید
که تو طفلی گیر این می‌باز نرد	گردگانی چندش اندر جیب کرد
آستین و گردگانها را بدید	چون سحر از خواب عاشق بر جهید
آنچ بر ما می‌رسد آن هم ز ماست	گفت شاه ما همه صدق و وفاست
چون حرس بر بام چوبک می‌زنیم	ای دل بی‌خواب ما زین ایمنیم
هر چه گوییم از غم خود اندکست	گردگان ما درین مطحن شکست
پند کم ده بعد ازین دیوانه را	عاذلا چند این صلای ماجرا
آزمودم چند خواهم آزمود	من نخواهم عشوهٔ هجران شنود
اندرین ره دوری و بیگانگیست	هرچه غیر شورش و دیوانگیست
که دریدم سلسلهٔ تدبیر را	هین بنه بر پایم آن زنجیر را
گر دو صد زنجیر آری بگسلم	غیر آن جعد نگار مقبلم
بر رد ناموس ای عاشق مه‌ایست	عشق و ناموس ای برادر راست نیست
نقش بگذارم سراسر جان شوم	وقت آن آمد که من عریان شوم
که دریدم پردهٔ شرم و حیا	ای عدو شرم و اندیشه بیا
سخت‌دل یارا که در عالم توی	ای ببسته خواب جان از جادوی
تا خنک گردد دل عشق ای سوار	هین گلوی صبر گیر و می‌فشار
ای دل ما خاندان و منزلش	تا نسوزم کی خنگ گردد دلش
کیست آن کس کو بگوید لایجوز	خانهٔ خود را همی‌سوزی بسوز
خانهٔ عاشق چنین اولیترست	خوش بسوز این خانه را ای شر مست
زانک شمعم من بسوزش روشنم	بعد ازین این سوز را قبله کنم
یک شبی بر کوی بی‌خوابان گذر	خواب را بگذار امشب ای پدر
هم‌چو پروانه بوصلت کشته‌اند	بنگر اینها را که مجنون گشته‌اند
اژدهایی گشت گویی حلق عشق	بنگر این کشتی خلقان غرق عشق
عقل هم‌چون کوه را او کهربا	اژدهایی ناپدید دلربا
طبله‌ها را ریخت اندر آب جو	عقل هر عطار کاگه شد ازو
لم یکن حقا له کفوا احد	رو کزین جو برنیایی تا ابد
چند گویی می‌ندانم آن و این	ای مزور چشم بگشای و ببین
در جهان حی و قیومی در آ	از وبای زرق و محرومی بر آ
وین ندانمهات می‌دانم بود	تا نمی‌بینم همی‌بینم شود
زین تلون نقل کن در استواش	بگذر از مستی و مستی‌بخش باش
بر سر هر کوی چندان مست هست	چند نازی تو بدین مستی بس است
جمله یک باشند و آن یک نیست خوار	گر دو عالم پر شود سرمست یار
خوار کی بود تن‌پرستی ناریی	این ز بسیاری نیابد خواریی
کی بود خوار آن تف خوش‌التهاب	گر جهان پر شد ز نور آفتاب
چونک ارض الله واسع بود و رام	لیک با این جمله بالاتر خرام
برتر از وی در زمین قدس هست	گرچه این مستی چو باز اشهبست
در دمندهٔ روح و مست و مست‌ساز	رو سرافیلی شو اندر امتیاز
این ندانم و آن ندانم پیشه شد	مست را چون دل مزاح اندیشه شد
تا بگویی آنک می‌دانیم کیست	این ندانم وان ندانم بهر چیست
نفی بگذار و ز ثبت آغاز کن	نفی بهر ثبت باشد در سخن
آنک آن هستست آن را پیش آر	نیست این و نیست آن هین واگذار
این در آموز ای پدر زان ترک مست	نفی بگذار و همان هستی پرست
وز خمار خمر مطرب‌خواه شد	اعجمی ترکی سحر آگاه شد
نقل و قوت و قوت مست آن بود	مطرب جان مونس مستان بود
باز مستی از دم مطرب چشید	مطرب ایشان را سوی مستی کشید
وین شراب تن ازین مطرب چرد	آن شراب حق بدان مطرب برد
لیک شتان این حسن تا آن حسن	هر دو گر یک نام دارد در سخن
لیک خود کو آسمان تا ریسمان	اشتباهی هست لفظی در بیان
اشتراک گبر و مؤمن در تنست	اشتراک لفظ دایم ره‌زنست
تا که در هر کوزه چه بود آن نگر	جسمها چون کوزه‌های بسته‌سر
کوزهٔ این تن پر از زهر ممات	کوزهٔ آن تن پر از آب حیات
ور به ظرفش بنگری تو گم‌رهی	گر به مظروفش نظر داری شهی
معنیش را در درون مانند جان	لفظ را مانندهٔ این جسم دان
دیدهٔ جان جان پر فن بین بود	دیدهٔ تن دایما تن‌بین بود
صورتی ضالست و هادی معنوی	پس ز نقش لفظهای مثنوی
هادی بعضی و بعضی را مضل	در نبی فرمود کین قرآن ز دل
پیش عارف کی بود معدوم شی	الله الله چونک عارف گفت می
کی ترا وهم می رحمان بود	فهم تو چون بادهٔ شیطان بود
این بدان و آن بدین آرد شتاب	این دو انبازند مطرب با شراب
مطربانشان سوی میخانه برند	پر خماران از دم مطرب چرند
دل شده چون گوی در چوگان اوست	آن سر میدان و این پایان اوست
در سر ار صفراست آن سودا شود	در سر آنچ هست گوش آنجا رود
والد و مولود آن‌جا یک شوند	بعد از آن این دو به بیهوشی روند
مطربان را ترک ما بیدار کرد	چونک کردند آشتی شادی و درد
که انلنی الکاس یا من لا اراک	مطرب آغازید بیتی خوابناک
غایة القرب حجاب الاشتباه	انت وجهی لا عجب ان لا اراه
من وفور الالتباس المشتبک	انت عقلی لا عجب ان لم ارک
کم اقل یا یا نداء للبعید	جئت اقرب انت من حبل الورید
کی اکتم من معیمؤمناغار	بل اغالطهم انادی فی القفار
کای نوابخش تنور هر خمیر	اندر آمد پیش پیغامبر ضریر
مستغاث المستغاث ای ساقیم	ای تو میر آب و من مستسقیم
عایشه بگریخت بهر احتجاب	چون در آمد آن ضریر از در شتاب
از غیوری رسول رشکناک	زانک واقف بود آن خاتون پاک
زانک رشک از ناز خیزد یا بنون	هر که زیباتر بود رشکش فزون
چونک از زشتی و پیری آگهند	گنده‌پیران شوی را قما دهند
کی بدست ای فر یزدانیش عون	چون جمال احمدی در هر دو کون
غیرت آن خورشید صدتو را رسد	نازهای هر دو کون او را رسد
در کشید ای اختران هم روی را	که در افکندم به کیوان گوی را
ورنه پیش نور نم رسوا شوید	در شعاع بی‌نظیرم لا شوید
کی روم الا نمایم که روم	از کرم من هر شبی غایب شوم
پر زنان پرید گرد این مطار	تا شما بی من شبی خفاش‌وار
باز مست و سرکش و معجب شوید	هم‌چو طاووسان پری عرضه کنید
هم‌چو چارق کو بود شمع ایاز	ننگرید آن پای خود را زشت‌ساز
تا نگردید از منی ز اهل شمال	رو نمایم صبح بهر گوشمال
نهی کردست از درازی امر کن	ترک آن کن که درازست آن سخن
او نمی‌بیند ترا کم شو نهان	گفت پیغامبر برای امتحان
او نبیند من همی‌بینم ورا	کرد اشارت عایشه با دستها
پر ز تشبیهات و تمثیل این نصوح	غیرت عقل است بر خوبی روح
عقل بر وی این چنین رشکین چراست	با چنین پنهانیی کین روح راست
آنک پوشیدست نورش روی او	از که پنهان می‌کنی ای رشک‌خو
فرط نور اوست رویش را نقاب	می‌رود بی‌روی‌پوش این آفتاب
که آفتاب از وی نمی‌بیند اثر	از که پنهان می‌کنی ای رشک‌ور
کز خودش خواهم که هم پنهان کنم	رشک از آن افزون‌ترست اندر تنم
با دو چشم و گوش خود در جنگ من	ز آتش رشک گران آهنگ من
پس دهان بر بند و گفتن را بهل	چون چنین رشکیستت ای جان و دل
از سوی دیگر بدراند حجاب	ترسم ار خامش کنم آن آفتاب
که ز منع آن میل افزون‌تر شود	در خموشی گفت ما اظهر شود
جوش احببت بان اعرف شود	گر بغرد بحر غره‌ش کف شود
عین اظهار سخن پوشیدنست	حرف گفتن بستن آن روزنست
تا کنی مشغولشان از بوی گل	بلبلانه نعره زن در روی گل
سوی روی گل نپرد هوششان	تا به قل مغشول گردد گوششان
در حقیقت هر دلیلی ره‌زنیست	پیش این خورشید کو بس روشنیست
در حجاب نغمه اسرار الست	مطرب آغازید پیش ترک مست
من ندانم تا چه می‌خواهی ز من	من ندانم که تو ماهی یا وثن
تن زنم یا در عبارت آرمت	می‌ندانم که چه خدمت آرمت
می‌ندانم من کجاام تو کجا	این عجب که نیستی از من جدا
گاه در بر گاه در خون می‌کشی	می‌ندانم که مرا چون می‌کشی
می‌ندانم می‌ندانم ساز کرد	هم‌چنین لب در ندانم باز کرد
ترک ما را زین حراره دل گرفت	چون ز حد شد می‌ندانم از شگفت
تا علیها بر سر مطرب رسید	برجهید آن ترک و دبوسی کشید
گفت نه مطرب کشی این دم بدست	گرز را بگرفت سرهنگی بدست
کوفت طبعم را بکوبم من سرش	گفت این تکرار بی حد و مرش
ور همی‌دانی بزن مقصود بر	قلتبانا می‌ندانی گه مخور
می‌ندانم می‌ندانم در مکش	آن بگو ای گیج که می‌دانیش
تو بگویی نه ز بلخ و نه از هری	من بپرسم کز کجایی هی مری
در کشی در نی و نی راه دراز	نه ز بغداد و نه موصل نه طراز
هست تنقیح مناط اینجا بله	خود بگو من از کجاام باز ره
تو بگویی نه شراب و نه کباب	یا بپرسیدم چه خوردی ناشتاب
آنچ خوردی آن بگو تنها و بس	نه قدید و نه ثرید و نه عدس
گفت مطرب زانک مقصودم خفیست	این سخن‌خایی دراز از بهر چیست
نفی کردم تا بری ز اثبات بو	می‌رمد اثبات پیش از نفی تو
چون بمیری مرگ گوید راز را	در نوا آرم بنفی این ساز را
زانک مردن اصل بد ناورده‌ای	جان بسی کندی و اندر پرده‌ای
بی‌کمال نردبان نایی به بام	تا نمیری نیست جان کندن تمام
بام را کوشنده نامحرم بود	چون ز صد پایه دو پایه کم بود
آب اندر دلو از چه کی رود	چون رسن یک گز ز صد گز کم بود
تا بننهی اندرو من الاخیر	غرق این کشتی نیابی ای امیر
کشتی وسواس و غی را غارقست	من آخر اصل دان کو طارقست
کشتی هش چونک مستغرق شود	آفتاب گنبد ازرق شود
مات شو در صبح ای شمع طراز	چون نمردی گشت جان کندن دراز
دانک پنهانست خورشید جهان	تا نگشتند اختران ما نهان
زانک پنبهٔ گوش آمد چشم تن	گرز بر خود زن منی در هم شکن
عکس تست اندر فعالم این منی	گرز بر خود می‌زنی خود ای دنی
در قتال خویش بر جوشیده‌ای	عکس خود در صورت من دیده‌ای
عکس خود را خصم خود پنداشت او	هم‌چو آن شیری که در چه شد فرو
تا ز ضد ضد را بدانی اندکی	نفی ضد هست باشد بی‌شکی
اندرین نشات دمی بی‌دام نیست	این زمان جز نفی ضد اعلام نیست
مرگ را بگزین و بر دران حجاب	بی‌حجابت باید آن ای ذو لباب
مرگ تبدیلی که در نوری روی	نه چنان مرگی که در گوری روی
رومیی شد صبغت زنگی سترد	مرد بالغ گشت آن بچگی بمرد
غم فرج شد خار غمناکی نماند	خاک زر شد هیات خاکی نماند
مرده را خواهی که بینی زنده تو	مصطفی زین گفت کای اسرارجو
مرده و جانش شده بر آسمان	می‌رود چون زندگان بر خاکدان
گر بمیرد روح او را نقل نیست	جانش را این دم به بالا مسکنیست
این بمردن فهم آید نه به عقل	زانک پیش از مرگ او کردست نقل
هم‌چو نقلی از مقامی تا مقام	نقل باشد نه چو نقل جان عام
مرده‌ای را می‌رود ظاهر چنین	هرکه خواهد که ببیند بر زمین
شد ز صدیقی امیرالمحشرین	مر ابوبکر تقی را گو ببین
تا به حشر افزون کنی تصدیق را	اندرین نشات نگر صدیق را
زانک حل شد در فنای حل و عقد	پس محمد صد قیامت بود نقد
صد قیامت بود او اندر عیان	زادهٔ ثانیست احمد در جهان
ای قیامت تا قیامت راه چند	زو قیامت را همی‌پرسیده‌اند
که ز محشر حشر را پرسید کسی	با زبان حال می‌گفتی بسی
رمز موتوا قبل موت یا کرام	بهر این گفت آن رسول خوش‌پیام
زان طرف آورده‌ام این صیت و صوت	هم‌چنانک مرده‌ام من قبل موت
دیدن هر چیز را شرطست این	پس قیامت شو قیامت را ببین
خواه آن انوار باشد یا ظلام	تا نگردی او ندانی‌اش تمام
عشق گردی عشق را دانی ذبال	عقل گردی عقل را دانی کمال
گر بدی ادراک اندر خورد این	گفتمی برهان این دعوی مبین
گر رسد مرغی قنق انجیرخوار	هست انجیر این طرف بسیار و خوار
دم به دم در نزع و اندر مردنند	در همه عالم اگر مرد و زنند
که پدر گوید در آن دم با پسر	آن سخنشان را وصیتها شمر
تا ببرد بیخ بغض و رشک و کین	تا بروید عبرت و رحمت بدین
تا ز نزع او بسوزد دل ترا	تو بدان نیت نگر در اقربا
دوست را در نزع و اندر فقد دان	کل آت آت آن را نقد دان
این غرضها را برون افکن ز جیب	وز غرضها زین نظر گردد حجاب
دانک با عاجز گزیده معجزیست	ور نیاری خشک بر عجزی مه‌ایست
چشم در زنجیرنه باید گشاد	عجز زنجیریست زنجیرت نهاد
باز بودم بسته گشتم این ز چیست	پس تضرع کن کای هادی زیست
که لفی خسرم ز قهرت دم به دم	سخت‌تر افشرده‌ام در شر قدم
بت‌شکن دعوی و بت‌گر بوده‌ام	از نصیحتهای تو کر بوده‌ام
مرگ مانند خزان تو اصل برگ	یاد صنعت فرض‌تر یا یاد مرگ
گوش تو بیگاه جنبش می‌کند	سالها این مرگ طبلک می‌زند
این زمان کردت ز خود آگاه مرگ	گوید اندر نزع از جان آه مرگ
طبل او بشکافت از ضرب شگفت	این گلوی مرگ از نعره گرفت
رمز مردن این زمان در یافتی	در دقایق خویش را در بافتی
باب انطاکیه اندر تا به شب	روز عاشورا همه اهل حلب
ماتم آن خاندان دارد مقیم	گرد آید مرد و زن جمعی عظیم
شیعه عاشورا برای کربلا	ناله و نوحه کنند اندر بکا
کز یزید و شمر دید آن خاندان	بشمرند آن ظلمها و امتحان
پر همی‌گردد همه صحرا و دشت	نعره‌هاشان می‌رود در ویل و وشت
روز عاشورا و آن افغان شنید	یک غریبی شاعری از ره رسید
قصد جست و جوی آن هیهای کرد	شهر را بگذاشت و آن سوی رای کرد
چیست این غم بر که این ماتم فتاد	پرس پرسان می‌شد اندر افتقاد
این چنین مجمع نباشد کار خرد	این رئیس زفت باشد که بمرد
که غریبم من شما اهل دهید	نام او و القاب او شرحم دهید
تا بگویم مرثیه ز الطاف او	چیست نام و پیشه و اوصاف او
تا ازینجا برگ و لالنگی برم	مرثیه سازم که مرد شاعرم
تو نه‌ای شیعه عدو خانه‌ای	آن یکی گفتش که هی دیوانه‌ای
ماتم جانی که از قرنی بهست	روز عاشورا نمی‌دانی که هست
قدر عشق گوش عشق گوشوار	پیش مؤمن کی بود این غصه خوار
شهره‌تر باشد ز صد طوفان نوح	پیش مؤمن ماتم آن پاک‌روح
کی بدست این غم چه دیر اینجا رسید	گفت آری لیک کو دور یزید
گوش کران آن حکایت را شنید	چشم کوران آن خسارت را بدید
که کنون جامه دریدیت از عزا	خفته بودستید تا اکنون شما
زانک بد مرگیست این خواب گران	پس عزا بر خود کنید ای خفتگان
جامه چه درانیم و چون خاییم دست	روح سلطانی ز زندانی بجست
وقت شادی شد چو بشکستند بند	چونک ایشان خسرو دین بوده‌اند
کنده و زنجیر را انداختند	سوی شادروان دولت تاختند
گر تو یک ذره ازیشان آگهی	روز ملکست و گش و شاهنشهی
زانک در انکار نقل و محشری	ور نه‌ای آگه برو بر خود گری
که نمی‌بیند جز این خاک کهن	بر دل و دین خرابت نوحه کن
پشتدار و جانسپار و چشم‌سیر	ور همی‌بیند چرا نبود دلیر
گر بدیدی بحر کو کف سخی	در رخت کو از می دین فرخی
خاصه آن کو دید آن دریا و میغ	آنک جو دید آب را نکند دریغ
که ز خرمنهای خوش اعمی بود	مور بر دانه بدان لرزان شود
که نمی‌بیند چنان چاش کریم	می‌کشد آن دانه را با حرص و بیم
ای ز کوری پیش تو معدوم شی	صاحب خرمن همی‌گوید که هی
که در آن دانه به جان پیچیده‌ای	تو ز خرمنهای ما آن دیده‌ای
مور لنگی رو سلیمان را ببین	ای به صورت ذره کیوان را ببین
وا رهی از جسم گر جان دیده‌ای	تو نه‌ای این جسم تو آن دیده‌ای
هرچه چشمش دیده است آن چیز اوست	آدمی دیده‌ست باقی گوشت و پوست
منفذش چون باز باشد سوی یم	کوه را غرقه کند یک خم ز نم
خم با جیحون برآرد اشتلم	چون به دریا راه شد از جان خم
هرچه نطق احمدی گویا بود	زان سبب قل گفتهٔ دریا بود
که دلش را بود در دریا نفوذ	گفتهٔ او جمله در بحر بود
چه عجب در ماهیی دریا بود	داد دریا چون ز خم ما بود
تش ممر می‌بینی و او مستقر	چشم حس افسرد بر نقش ممر
ورنه اول آخر آخر اولست	این دوی اوصاف دید احولست
بعث را جو کم کن اندر بعث بحث	هی ز چه معلوم گردد این ز بعث
زانک بعث از مرده زنده کردنست	شرط روز بعث اول مردنست
کز عدم ترسند و آن آمد پناه	جمله عالم زین غلط کردند راه
از کجا جوییم سلم از ترک سلم	از کجا جوییم علم از ترک علم
از کجا جوییم سیب از ترک دست	از کجا جوییم هست از ترک هست
دیدهٔ معدوم‌بین را هست بین	هم تو تانی کرد یا نعم المعین
ذات هستی را همه معدوم دید	دیده‌ای کو از عدم آمد پدید
گر دو دیده مبدل و انور شود	این جهان منتظم محشر شود
که برین خامان بود فهمش حرام	زان نماید این حقایق ناتمام
شد محرم گرچه حق آمد سخی	نعمت جنات خوش بر دوزخی
چون نبود از وافیان در عهد خلد	در دهانش تلخ آید شهد خلد
دست کی جنبد چو نبود مشتری	مر شما را نیز در سوداگری
آن نظاره گول گردیدن بود	کی نظاره اهل بخریدن بود
از پی تعبیر وقت و ریش‌خند	پرس پرسان کین به چند و آن به چند
نیست آن کس مشتری و کاله‌جو	از ملولی کاله می‌خواهد ز تو
جامه کی پیمود او پیمود باد	کاله را صد بار دید و باز داد
کو مزاح گنگلی سرسری	کو قدوم و کر و فر مشتری
جز پی گنگل چه جوید جبه‌ای	چونک در ملکش نباشد حبه‌ای
پس چه شخص زشت او چه سایه‌ای	در تجارت نیستش سرمایه‌ای
مایه آنجا عشق و دو چشم ترست	مایه در بازار این دنیا زرست
عمر رفت و بازگشت او خام تفت	هر که او بی‌مایهٔ بازار رفت
هی چه پختی بهر خوردن هیچ با	هی کجا بودی برادر هیچ جا
لعل زاید معدن آبست من	مشتری شو تا بجنبد دست من
دعوت دین کن که دعوت واردست	مشتری گرچه که سست و باردست
در ره دعوت طریق نوح گیر	باز پران کن حمام روح گیر
با قبول و رد خلقانت چه کار	خدمتی می‌کن برای کردگار
درگهی بود و رواق مهتری	آن یکی می‌زد سحوری بر دری
گفت او را قایلی کای مستمد	نیم‌شب می‌زد سحوری را به جد
نیم‌شب نبود گه این شر و شور	اولا وقت سحر زن این سحور
که درین خانه درون خود هست کس	دیگر آنک فهم کن ای بوالهوس
روزگار خود چه یاوه می‌بری	کس درینجا نیست جز دیو و پری
هوش باید تا بداند هوش کو	بهر گوشی می‌زنی دف گوش کو
تا نمانی در تحیر و اضطراب	گفت گفتی بشنو از چاکر جواب
نزد من نزدیک شد صبح طرب	گرچه هست این دم بر تو نیم‌شب
جمله شبها پیش چشمم روز شد	هر شکستی پیش من پیروز شد
نزد من خون نیست آبست ای نبیل	پیش تو خونست آب رود نیل
پیش داود نبی مومست و رام	در حق تو آهنست آن و رخام
مطربست او پیش داود اوستاد	پیش تو که بس گرانست و جماد
پیش احمد او فصیح و قانتست	پیش تو آن سنگ‌ریزه ساکتست
پیش احمد عاشقی دل برده‌ایست	پیش تو استون مسجد مرده‌ایست
مرده و پیش خدا دانا و رام	جمله اجزای جهان پیش عوام
نیست کس چون می‌زنی این طبل را	آنچ گفتی کاندرین خانه و سرا
صد اساس خیر و مسجد می‌نهند	بهر حق این خلق زرها می‌دهند
خوش همی‌بازند چون عشاق مست	مال و تن در راه حج دوردست
بلک صاحب‌خانه جان مختبیست	هیچ می‌گویند کان خانه تهیست
آنک از نور الهستش ضیا	پر همی‌بیند سرای دوست را
پیش چشم عاقبت‌بینان تهی	بس سرای پر ز جمع و انبهی
تا بروید در زمان او پیش رو	هر که را خواهی تو در کعبه بجو
او ز بیت الله کی خالی بود	صورتی کو فاخر و عالی بود
باقی مردم برای احتیاج	او بود حاضر منزه از رتاج
بی‌ندایی می‌کنیم آخر چرا	هیچ می‌گویند کین لبیکها
هست هر لحظه ندایی از احد	بلک توفیقی که لبیک آورد
بزم جان افتاد و خاکش کیمیا	من ببو دانم که این قصر و سرا
تا ابد بر کیمیااش می‌زنم	مس خود را بر طریق زیر و بم
در درافشانی و بخشایش به حور	تا بجوشد زین چنین ضرب سحور
جان همی‌بازند بهر کردگار	خلق در صف قتال و کارزار
وان دگر در صابری یعقوب‌وار	آن یکی اندر بلا ایوب‌وار
بهر حق از طمع جهدی می‌کنند	صد هزاران خلق تشنه و مستمند
می‌زنم بر در به اومیدش سحور	من هم از بهر خداوند غفور
به ز حق کی باشد ای دل مشتری	مشتری خواهی که از وی زر بری
می‌دهد نور ضمیری مقتبس	می‌خرد از مالت انبانی نجس
می‌دهد ملکی برون از وهم ما	می‌ستاند این یخ جسم فنا
می‌دهد کوثر که آرد قند رشک	می‌ستاند قطرهٔ چندی ز اشک
می‌دهد هر آه را صد جاه سود	می‌ستاند آه پر سودا و دود
مر خلیلی را بدان اواه خواند	باد آهی که ابر اشک چشم راند
کهنه‌ها بفروش و ملک نقد گیر	هین درین بازار گرم بی‌نظیر
تاجران انبیا را کن سند	ور ترا شکی و ریبی ره زند
می‌نتاند که کشیدن رختشان	بس که افزود آن شهنشه بختشان
خواجه‌اش می‌زد برای گوشمال	تن فدای خار می‌کرد آن بلال
بندهٔ بد منکر دین منی	که چرا تو یاد احمد می‌کنی
او احد می‌گفت بهر افتخار	می‌زد اندر آفتابش او به خار
آن احد گفتن به گوش او برفت	تا که صدیق آن طرف بر می‌گذشت
زان احد می‌یافت بوی آشنا	چشم او پر آب شد دل پر عنا
کز جهودان خفیه می‌دار اعتقاد	بعد از آن خلوت بدیدش پند داد
گفت کردم توبه پیشت ای همام	عالم السرست پنهان دار کام
آن طرف از بهر کاری می‌برفت	روز دیگر از پگه صدیق تفت
برفروزید از دلش سوز و شرار	باز احد بشنید و ضرب زخم خار
عشق آمد توبهٔ او را بخورد	باز پندش داد باز او توبه کرد
عاقبت از توبه او بیزار شد	توبه کردن زین نمط بسیار شد
کای محمد ای عدو توبه‌ها	فاش کرد اسپرد تن را در بلا
توبه را گنجا کجا باشد درو	ای تن من وی رگ من پر ز تو
از حیات خلد توبه چون کنم	توبه را زین پس ز دل بیرون کنم
چون شکر شیرین شدم از شور عشق	عشق قهارست و من مقهور عشق
من چه دانم که کجا خواهم فتاد	برگ کاهم پیش تو ای تند باد
مقتدی آفتابت می‌شوم	گر هلالم گر بلالم می‌دوم
در پی خورشید پوید سایه‌وار	ماه را با زفتی و زاری چه کار
ریش‌خند سبلت خود می‌کند	با قضا هر کو قراری می‌دهد
رستخیزی وانگهانی عزم‌کار	کاه‌برگی پیش باد آنگه قرار
یک‌دمی بالا و یک‌دم پست عشق	گربه در انبانم اندر دست عشق
نه به زیر آرام دارم نه زبر	او همی‌گرداندم بر گرد سر
بر قضای عشق دل بنهاده‌اند	عاشقان در سیل تند افتاده‌اند
روز و شب گردان و نالان بی‌قرار	هم‌چو سنگ آسیا اندر مدار
تا نگوید کس که آن جو راکدست	گردشش بر جوی جویان شاهدست
گردش دولاب گردونی ببین	گر نمی‌بینی تو جو را در کمین
ای دل اختروار آرامی مجو	چون قراری نیست گردون را ازو
هر کجا پیوند سازی بسکلد	گر زنی در شاخ دستی کی هلد
در عناصر جوشش و گردش نگر	گر نمی‌بینی تو تدویر قدر
باشد از غلیان بحر با شرف	زانک گردشهای آن خاشاک و کف
پیش امرش موج دریا بین بجوش	باد سرگردان ببین اندر خروش
گرد می‌گردند و می‌دارند پاس	آفتاب و ماه دو گاو خراس
مرکب هر سعد و نحسی می‌شوند	اختران هم خانه خانه می‌دوند
وین حواست کاهل‌اند و سست‌پی	اختران چرخ گر دورند هی
شب کجااند و به بیداری کجا	اختران چشم و گوش و هوش ما
گاه در نحس فراق و بیهشی	گاه در سعد و وصال و دلخوشی
گاه تاریک و زمانی روشنست	ماه گردون چون درین گردیدنست
گه سیاستگاه برف و زمهریر	گه بهار و صیف هم‌چون شهد و شیر
سخره و سجده کن چوگان اوست	چونک کلیات پیش او چو گوست
چون نباشی پیش حکمش بی‌قرار	تو که یک جزوی دلا زین صدهزار
گه در آخر حبس گاهی در مسیر	چون ستوری باش در حکم امیر
چونک بگشاید برو بر جسته باش	چونک بر میخت ببندد بسته باش
در سیه‌روزی خسوفش می‌دهد	آفتاب اندر فلک کژ می‌جهد
تا نگردی تو سیه‌رو دیگ‌وار	کز ذنب پرهیز کن هین هوش‌دار
می‌زنندش کانچنان رو نه چنین	ابر را هم تازیانهٔ آتشین
گوشمالش می‌دهد که گوش دار	بر فلان وادی ببار این سو مبار
اندر آن فکری که نهی آمد مه‌ایست	عقل تو از آفتابی بیش نیست
تا نیاید آن خسوف رو به پیش	کژ منه ای عقل تو هم گام خویش
منکسف بینی و نیمی نورتاب	چون گنه کمتر بود نیم آفتاب
این بود تقریر در داد و جزا	که به قدر جرم می‌گیرم ترا
بر همه اشیا سمیعیم و بصیر	خواه نیک و خواه بد فاش و ستیر
خلق از خلاق خوش پدفوز شد	زین گذر کن ای پدر نوروز شد
باز آمد شاه ما در کوی ما	باز آمد آب جان در جوی ما
نوبت توبه شکستن می‌زند	می‌خرامد بخت و دامن می‌کشد
فرصت آمد پاسبان را خواب برد	توبه را بار دگر سیلاب برد
رخت را امشب گرو خواهیم کرد	هر خماری مست گشت و باده خورد
لعل اندر لعل اندر لعل ما	زان شراب لعل جان جان‌فزا
خیز دفع چشم بد اسپند سوز	باز خرم گشت مجلس دلفروز
تا ابد جانا چنین می‌بایدم	نعرهٔ مستان خوش می‌آیدم
زخم خار او را گل و گلزار شد	نک هلالی با بلالی یار شد
جان و جسمم گلشن اقبال شد	گر ز زخم خار تن غربال شد
جان من مست و خراب آن و دود	تن به پیش زخم خار آن جهود
بوی یار مهربانم می‌رسد	بوی جانی سوی جانم می‌رسد
بر بلالش حبذا لی حبذا	از سوی معراج آمد مصطفی
این شنید از توبهٔ او دست شست	چونک صدیق از بلال دم‌درست
گفت حال آن بلال با وفا	بعد از آن صدیق پیش مصطفی
این زمان در عشق و اندر دام تست	کان فلک‌پیمای میمون‌بال چست
در حدث مدفون شدست آن زفت‌گنج	باز سلطانست زان جغدان برنج
پر و بالش بی‌گناهی می‌کنند	جغدها بر باز استم می‌کنند
غیر خوبی جرم یوسف چیست پس	جرم او اینست کو بازست و بس
هستشان بر باز زان زخم جهود	جغد را ویرانه باشد زاد و بود
یا ز قصر و ساعد آن شهریار	که چرا می یاد آری زان دیار
فتنه و تشویش در می‌افکنی	در ده جغدان فضولی می‌کنی
تو خرابه خوانی و نام حقیر	مسکن ما را که شد رشک اثیر
مر ترا سازند شاه و پیشوا	شید آوردی که تا جغدان ما
نام این فردوس ویران می‌کنی	وهم و سودایی دریشان می‌تنی
که بگویی ترک شید و ترهات	بر سرت چندان زنیم ای بد صفات
تن برهنه شاخ خارش می‌زنند	پیش مشرق چارمیخش می‌کنند
او احد می‌گوید و سر می‌نهد	از تنش صد جای خون بر می‌جهد
سر بپوشان از جهودان لعین	پندها دادم که پنهان دار دین
تا در توبه برو بسته شدست	عاشق است او را قیامت آمدست
این محالی باشد ای جان بس سطبر	عاشقی و توبه یا امکان صبر
توبه وصف خلق و آن وصف خدا	توبه کردم و عشق هم‌چون اژدها
عاشقی بر غیر او باشد مجاز	عشق ز اوصاف خدای بی‌نیاز
ظاهرش نور اندرون دود آمدست	زانک آن حسن زراندود آمدست
بفسرد عشق مجازی آن زمان	چون رود نور و شود پیدا دخان
جسم ماند گنده و رسوا و بد	وا رود آن حسن سوی اصل خود
وا رود عکسش ز دیوار سیاه	نور مه راجع شود هم سوی ماه
گردد آن دیوار بی مه دیووار	پس بماند آب و گل بی آن نگار
بازگشت آن زر بکان خود نشست	قلب را که زر ز روی او بجست
زو سیه‌روتر بماند عاشقش	پس مس رسوا بماند دود وش
لاجرم هر روز باشد بیشتر	عشق بینایان بود بر کان زر
مرحبا ای کان زر لاشک فیک	زانک کان را در زری نبود شریک
وا رود زر تا بکان لامکان	هر که قلبی را کند انباز کان
مانده ماهی رفته زان گرداب آب	عاشق و معشوق مرده ز اضطراب
امر نور اوست خلقان چون ظلال	عشق ربانیست خورشید کمال
رغبت افزون گشت او را هم بگفت	مصطفی زین قصه چون خوش برشکفت
هر سر مویش زبانی شد جدا	مستمع چون یافت هم‌چون مصطفی
گفت این بنده مر او را مشتریست	مصطفی گفتش که اکنون چاره چیست
در زیان و حیف ظاهر ننگرم	هر بها که گوید او را می‌خرم
سخرهٔ خشم عدو الله شدست	کو اسیر الله فی الارض آمدست
اندرین من می‌شوم انباز تو	مصطفی گفتش کای اقبال‌جو
مشتری شو قبض کن از من ثمن	تو وکیلم باش نیمی بهر من
سوی خانهٔ آن جهود بی‌امان	گفت صد خدمت کنم رفت آن زمان
پس توان آسان خریدن ای پدر	گفت با خود کز کف طفلان گهر
می‌خرد با ملک دنیا دیو غول	عقل و ایمان را ازین طفلان گول
که خرد زیشان دو صد گلزار را	آنچنان زینت دهد مردار را
کز خسان صد کیسه برباید به سحر	آن‌چنان مهتاب پیماید به سحر
پیش ایشان شمع دین افروختند	انبیاشان تاجری آموختند
انبیا را در نظرشان زشت کرد	دیو و غول ساحر از سحر و نبرد
تا طلاق افتد میان جفت و شو	زشت گرداند به جادویی عدو
تا چنین جوهر به خس بفروختند	دیده‌هاشان را به سحر می‌دوختند
هین بخر زین طفل جاهل کو خرست	این گهر از هر دو عالم برترست
آن اشک را در در و دریا شکیست	پیش خر خرمهره و گوهر یکیست
کی بود حیوان در و پیرایه‌جو	منکر بحرست و گوهرهای او
کو بود در بند لعل و درپرست	در سر حیوان خدا ننهاده است
گوش و هوش خر بود در سبزه‌زار	مر خران را هیچ دیدی گوش‌وار
که گرامی گوهرست ای دوست جان	احسن التقویم در والتین بخوان
احسن التقویم از فکرت برون	احسن التقویم از عرش او فزون
من بسوزم هم بسوزد مستمع	گر بگویم قیمت این ممتنع
رفت این صدیق سوی آن خران	لب ببند اینجا و خر این سو مران
رفت بی‌خود در سرای آن جهود	حلقه در زد چو در را بر گشود
از دهانش بس کلام تلخ جست	بی‌خود و سرمست و پر آتش نشست
این چه حقدست ای عدو روشنی	کین ولی الله را چون می‌زنی
ظلم بر صادق دلت چون می‌دهد	گر ترا صدقیست اندر دین خود
کین گمان داری تو بر شه‌زاده‌ای	ای تو در دین جهودی ماده‌ای
منگر ای مردود نفرین ابد	در همه ز آیینهٔ کژساز خود
گر بگویم گم کنی تو پای و دست	آنچ آن دم از لب صدیق جست
از دهان او دوان از بی‌جهات	آن ینابیع الحکم هم‌چون فرات
نه ز پهلو مایه دارد نه از میان	هم‌چو از سنگی که آبی شد روان
بر گشاده آب مینارنگ را	اسپر خود کرده حق آن سنگ را
او روان کردست بی‌بخل و فتور	هم‌چنانک از چشمهٔ چشم تو نور
روی‌پوشی کرد در ایجاد دوست	نه ز پیه آن مایه دارد نه ز پوست
مدرک صدق کلام و کاذبش	در خلای گوش باد جاذبش
کو پذیرد حرف و صوت قصه‌خوان	آن چه بادست اندر آن خرد استخوان
در دو عالم غیر یزدان نیست کس	استخوان و باد روپوشست و بس
زانک الاذنان من الراس ای مثاب	مستمع او قایل او بی‌احتجاب
زر بده بستانش ای اکرام‌خو	گفت رحمت گر همی‌آید برو
بی‌منت حل نگردد مشکلت	از منش وا خر چو می‌سوزد دلت
بنده‌ای دارم تن اسپید و جهود	گفت صد خدمت کنم پانصد سجود
در عوض ده تن سیاه و دل منیر	تن سپید و دل سیاهستش بگیر
بود الحق سخت زیبا آن غلام	پس فرستاد و بیاورد آن همام
آن دل چون سنگش از جا رفت زود	آنچنان که ماند حیران آن جهود
سنگشان از صورتی مومین بود	حالت صورت‌پرستان این بود
که برین افزون بده بی‌هیچ بد	باز کرد استیزه و راضی نشد
تا که راضی گشت حرص آن جهود	یک نصاب نقره هم بر وی فزود
از سر افسوس و طنز و غش و غل	قهقهه زد آن جهود سنگ‌دل
در جواب پرسش او خنده فزود	گفت صدیقش که این خنده چه بود
در خریداری این اسود غلام	گفت اگر جدت نبودی و غرام
خود به عشر اینش بفروشیدمی	من ز استیزه نمی‌جوشیدمی
تو گران کردی بهایش را به بانگ	کو به نزد من نیرزد نیم دانگ
گوهری دادی به جوزی چون صبی	پس جوابش داد صدیق ای غبی
من به جانش ناظرستم تو بلون	کو به نزد من همی‌ارزد دو کون
از برای رشک این احمق‌کده	زر سرخست او سیه‌تاب آمده
در نیابد زین نقاب آن روح را	دیدهٔ این هفت رنگ جسمها
دادمی من جمله ملک و مال خویش	گر مکیسی کردیی در بیع بیش
دامنی زر کردمی از غیر وام	ور مکاس افزودیی من ز اهتمام
در ندیدی حقه را نشکافتی	سهل دادی زانک ارزان یافتی
زود بینی که چه غبنت اوفتاد	حقه سربسته جهل تو بداد
هم‌چو زنگی در سیه‌رویی تو شاد	حقهٔ پر لعل را دادی به باد
بخت ودولت را فروشد خود کسی	عاقبت وا حسرتا گویی بسی
چشم بدبختت به جز ظاهر ندید	بخت با جامهٔ غلامانه رسید
خوی زشتت کرد با او مکر و فن	او نمودت بندگی خویشتن
بت‌پرستانه بگیر ای ژاژخا	این سیه‌اسرار تن‌اسپید را
هین لکم دین ولی دین ای جهود	این ترا و آن مرا بردیم سود
جلش اطلس اسپ او چوبین بود	خود سزای بت‌پرستان این بود
وز برون بر بسته صد نقش و نگار	هم‌چو گور کافران پر دود و نار
وز درونش خون مظلوم و وبال	هم‌چو مال ظالمان بیرون جمال
وز درون خاک سیاه بی‌نبات	چون منافق از برون صوم و صلات
نه درو نفع زمین نه قوت بر	هم‌چو ابری خالیی پر قر و قر
آخرش رسوا و اول با فروغ	هم‌چو وعدهٔ مکر و گفتار دروغ
آن ز زخم ضرس محنت چون خلال	بعد از آن بگرفت او دست بلال
جانب شیرین‌زبانی می‌شتافت	شد خلالی در دهانی راه یافت
خر مغشیا فتاد او بر قفا	چون بدید آن خسته روی مصطفی
چون به خویش آمد ز شادی اشک راند	تا بدیری بی‌خود و بی‌خویش ماند
کس چه داند بخششی کو را رسید	مصطفی‌اش در کنار خود کشید
مفلسی بر گنج پر توفیر زد	چون بود مسی که بر اکسیر زد
کاروان گم شده زد بر رشاد	ماهی پژمرده در بحر اوفتاد
گر زند بر شب بر آید از شبی	آن خطاباتی که گفت آن دم نبی
من نتوانم باز گفت آن اصطلاح	روز روشن گردد آن شب چون صباح
تا چه گوید با نبات و با دقل	خود تو دانی که آفتابی در حمل
می چه گوید با ریاحین و نهال	خود تو دانی هم که آن آب زلال
چون دم و حرفست از افسون‌گران	صنع حق با جمله اجزای جهان
صد سخن گوید نهان بی‌حرف و لب	جذب یزدان با اثرها و سبب
لیک تاثیرش ازو معقول نیست	نه که تاثیر از قدر معمول نیست
دان مقلد در فروعش ای فضول	چون مقلد بود عقل اندر اصول
گو چنانک تو ندانی والسلام	گر بپرسد عقل چون باشد مرام
که مرا انباز کن در مکرمت	گفت ای صدیق آخر گفتمت
کردمش آزاد من بر روی تو	گفت ما دو بندگان کوی تو
هیچ آزادی نخواهم زینهار	تو مرا می‌دار بنده و یار غار
بی‌تو بر من محنت و بیدادیست	که مرا از بندگیت آزادیست
خاص کرده عام را خاصه مرا	ای جهان را زنده کرده ز اصطفا
که سلامم کرد قرص آفتاب	خوابها می‌دید جانم در شباب
همره او گشته بودم ز ارتقا	از زمینم بر کشید او بر سما
هیچ گردد مستحیلی وصف حال	گفتم این ماخولیا بود و محال
آفرین آن آینهٔ خوش کیش را	چون ترا دیدم بدیدم خویش را
جان من مستغرق اجلال شد	چون ترا دیدم محالم حال شد
مهر این خورشید از چشمم فتاد	چون ترا دیدم خود ای روح البلاد
جز به خواری نگردد اندر چمن	گشت عالی‌همت از نو چشم من
حور جستم خود بدیدم رشک حور	نور جستم خود بدیدم نور نور
یوسفستانی بدیدم در تو من	یوسفی جستم لطیف و سیم تن
جنتی بنمود از هر جزو تو	در پی جنت بدم در جست و جو
هست این نسبت به تو قدح و هجا	هست این نسبت به من مدح و ثنا
مر خدا را پیش موسی کلیم	هم‌چو مدح مرد چوپان سلیم
چارقت دوم من و پیشت نهم	که بجویم اشپشت شیرت دهم
گر تو هم رحمت کنی نبود شگفت	قدح او را حق به مدحی برگرفت
ای ورای عقلها و وهمها	رحم فرما بر قصور فهمها
از جهان کهنهٔ نوگر رسید	ایها العشاق اقبالی جدید
صد هزاران نادره دنیا دروست	زان جهان کو چارهٔ بیچاره‌جوست
افرحوا یا قوم قد زال الحرج	ابشروا یا قوم اذ جاء الفرج
در تقاضا که ارحنا یا بلال	آفتابی رفت در کازهٔ هلال
کوری او بر مناره رو بگو	زیر لب می‌گفتی از بیم عدو
خیز ای مدبر ره اقبال گیر	می‌دمد در گوش هر غمگین بشیر
هین که تا کس نشنود رستی خمش	ای درین حبس و درین گند و شپش
کز بن هر مو بر آمد طبل‌زن	چون کنی خامش کنون ای یار من
گوید این چندین دهل را بانگ کو	آن‌چنان کر شد عدو رشک‌خو
او ز کوری گوید این آسیب چیست	می‌زند بر روش ریحان که طریست
کور حیران کز چه دردم می‌کند	می‌شکنجد حور دستش می‌کشد
خفته‌ام بگذار تا خوابی کنم	این کشاکش چیست بر دست و تنم
چشم بگشا کان مه نیکو پیست	آنک در خوابش همی‌جویی ویست
کان تجمش یار با خوبان فزود	زان بلاها بر عزیزان بیش بود
نیز کوران را بشوراند گهی	لاغ با خوبان کند بر هر رهی
تا غریو از کوی کوران بر جهد	خویش را یک‌دم برین کوران دهد
بشنو اکنون قصهٔ ضعف هلال	چون شنیدی بعضی اوصاف بلال
خوی بد را بیش کرده بد کشش	از بلال او بیش بود اندر روش
سوی سنگی می‌روی از گوهری	نه چو تو پس‌رو که هر دم پس‌تری
خواجه از ایام و سالش بر رسید	آن‌چنان کان خواجه را مهمان رسید
بازگو و در مدزد و بر شمر	گفت عمرت چند سالست ای پسر
یا که پانزده ای برادرخوانده	گفت هجده هفده یا خود شانزده
باز می‌رو تا بکس مادرت	گفت واپس واپس ای خیره سرت
گفت رو آن اسپ اشهب را بگیر	آن یکی اسپی طلب کرد از امیر
گفت او واپس‌روست و بس حرون	گفت آن را من نخواهم گفت چون
گفت دمش را به سوی خانه کن	سخت پس پس می‌رود او سوی بن
زین سبب پس پس رود آن خودپرست	دم این استور نفست شهوتست
ای مبدل شهوت عقبیش کن	شهوت او را که دم آمد ز بن
سر کند آن شهوت از عقل شریف	چون ببندی شهوتش را از رغیف
سر کند قوت ز شاخ نیک‌بخت	هم‌چو شاخی که ببری از درخت
گر رود پس پس رود تا مکتنف	چونک کردی دم او را آن طرف
نه سپس‌رو نه حرونی را گرو	حبذا اسپان رام پیش‌رو
تا به بحرینش چو پهنای گلیم	گرم‌رو چون جسم موسی کلیم
که بکرد او عزم در سیران حب	هست هفصدساله راه آن حقب
سیر جانش تا به علیین بود	همت سیر تنش چون این بود
خربطان در پایگه انداختند	شهسواران در سباقت تاختند
در دهی آمد دری را باز دید	آن‌چنان که کاروانی می‌رسید
تا بیندازیم اینجا چند روز	آن یکی گفت اندرین برد العجوز
وانگهانی اندر آ تو اندرون	بانگ آمد نه بینداز از برون
در میا با آن کای ن مجلس سنیست	هم برون افکن هر آنچ افکندنیست
سایس و بندهٔ امیریمؤمنی	بد هلال استاددل جان‌روشنی
لیک سلطان سلاطین بنده نام	سایسی کردی در آخر آن غلام
که نبودش جز بلیسانه نظر	آن امیر از حال بنده بی‌خبر
پنج و شش می‌دید و اصل پنج نه	آب و گل می‌دید و در وی گنج نه
هر پیمبر این چنین بد در جهان	رنگ طین پیدا و نور دین نهان
بر مناره شاه‌بازی پر فنی	آن مناره دید و در وی مرغ نی
لیک موی اندر دهان مرغ نی	وان دوم می‌دید مرغی پرزنی
هم ز مرغ و هم ز مو آگاه بود	وانک او ینظر به نور الله بود
تا نبینی مو بنگشاید گره	گفت آخر چشم سوی موی نه
وآن دگر گل دید پر علم و عمل	آن یکی گل دید نقشین دو وحل
خواه سیصد مرغ‌گیر و یا دو مرغ	تن مناره علم و طاعت هم‌چو مرغ
غیر مرغی می‌نبیند پیش و پس	مرد اوسط مرغ‌بینست او و بس
هیچ عاریت نباشد کار او	موی آن نور نیست پنهان آن مرغ
پیش او نه مستعار آمد نه وام	علم او از جان او جوشد مدام
مصطفی را وحی شد غماز حال	از قضا رنجور و ناخوش شد هلال
که بر او بد کساد و بی‌خطر	بد ز رنجوریش خواجه‌ش بی‌خبر
هیچ کس از حال او آگاه نی	خفته نه روز اندر آخر محسنی
عقل صد چون قلزمش هر جا رسان	آنک کس بود و شهنشاه کسان
که فلان مشتاق تو بیمار شد	وحیش آمد رحم حق غم‌خوار شد
رفت از بهر عیادت آن طرف	مصطفی بهر هلال با شرف
وآن صحابه در پیش چون اختران	در پی خورشید وحی آن مه دوان
للسری قدوه و للطاغی رجوم	ماه می‌گوید که اصحابی نجوم
او ز شادی بی‌دل و جان برجهید	میر را گفتند که آن سلطان رسید
کان شهنشه بهر او میر آمدست	برگمان آن ز شادی زد دو دست
جان همی‌افشاند پامزد بشیر	چون فرو آمد ز غرفه آن امیر
کرد رخ را از طرب چون ورد او	پس زمین‌بوس و سلام آورد او
تا که فردوسی شود این انجمن	گفت بسم‌الله مشرف کن وطن
که بدیدم قطب دوران زمان	تا فزاید قصر من بر آسمان
من برای دیدن تو نامدم	گفتش از بهر عتاب آن محترم
هین بفرما کین تجشم بهر کیست	گفت روحم آن تو خود روح چیست
که به باغ لطف تستش مغرسی	تا شوم من خاک پای آن کسی
هم‌چو مهتاب از تواضع فرش کو	پس بگفتش کان هلال عرش کو
بهر جاسوسی به دنیا آمده	آن شهی در بندگی پنهان شده
این بدان که گنج در ویرانه‌هاست	تو مگو کو بنده و آخرجی ماست
که هزاران بدر هستش پای‌مال	ای عجب چونست از سقم آن هلال
لیک روزی چند بر درگاه نیست	گفت از رنجش مرا آگاه نیست
سایس است و منزلش این آخرست	صحبت او با ستور و استرست
اندر آخر وآمد اندر جست و جو	رفت پیغامبر به رغبت بهر او
وین همه برخاست چون الفت رسید	بود آخر مظلم و زشت و پلید
هم‌چنانک بوی یوسف را پدر	بوی پیغامبر ببرد آن شیر نر
بوی جنسیت کند جذب صفات	موجب ایمان نباشد معجزات
بوی جنسیت پی دل بردنست	معجزات از بهر قهر دشمنست
دوست کی گردد ببسته گردنی	قهر گردد دشمن اما دوست نی
گفت سرگین‌دان درون زین گونه بو	اندر آمد او ز خواب از بوی او
دامن پاک رسول بی‌ندید	از میان پای استوران بدید
روی بر پایش نهاد آن پهلوان	پس ز کنج آخر آمد غژغژان
بر سر و بر چشم و رویش بوسه داد	پس پیمبر روی بر رویش نهاد
ای غریب عرش چونی خوشتری	گفت یا ربا چه پنهان گوهری
که در آید در دهانش آفتاب	گفت چون باشد خود آن شوریده خواب
آب بر سر بنهدش خوش می‌برد	چون بود آن تشنه‌ای کو گل چرد
که ایمنی از غرقه در آب حیات	هم‌چو عیسی بر سرش گیرد فرات
خود هوایش مرکب و مامون بدی	گوید احمد گر یقینش افزون بدی
در شب معراج مستصحب شدم	هم‌چو من که بر هوا راکب شدم
جست او از خواب خود را شیر دید	گفت چون باشد سگی کوری پلید
بل ز بیمش تیغ و پیکان بشکند	نه چنان شیری که کس تیرش زند
چشمها بگشاد در باغ و بهار	کور بر اشکم رونده هم‌چو مار
در حیاتستان بی‌چونی رسید	چون بود آن چون که از چونی رهید
گرد خوانش جمله چونها چون سگان	گشت چونی‌بخش اندر لامکان
در جنابت تن زن این سوره مخوان	او ز بی‌چونی دهدشان استخوان
تو برین مصحف منه کف ای غلام	تا ز چونی غسل ناری تو تمام
این نخوانم پس چه خوانم در جهان	گر پلیدم ور نظیفم ای شهان
غسل ناکرده مرو در حوض آب	تو مرا گویی که از بهر ثواب
هر که او در حوض ناید پاک نیست	از برون حوض غیر خاک نیست
کو پذیرد مر خبث را دم به دم	گر نباشد آبها را این کرم
حسرتا بر حسرت جاوید او	وای بر مشتاق و بر اومید او
که پلیدان را پذیرد والسلام	آب دارد صد کرم صد احتشام
پاسبان تست از شر الطیور	ای ضیاء الحق حسام‌الدین که نور
ای تو خورشید مستر از خفاش	پاسبان تست نور و ارتقاش
جز فزونی شعشعه و تیزی تاب	چیست پرده پیش روی آفتاب
بی‌نصیب از وی خفاشست و شبست	پردهٔ خورشید هم نور ربست
یا سیه‌رو یا فسرده مانده‌اند	هر دو چون در بعد و پرده مانده‌اند
داستان بدر آر اندر مقال	چون نبشتی بعضی از قصهٔ هلال
از دوی دورند و از نقص و فساد	آن هلال و بدر دارند اتحاد
آن به ظاهر نقص تدریج آوریست	آن هلال از نقص در باطن بریست
در تانی بر دهد تفریج را	درس گوید شب به شب تدریج را
پایه‌پایه بر توان رفتن به بام	در تانی گوید ای عجول خام
کار ناید قلیهٔ دیوانه جوش	دیگ را تدریج و استادانه جوش
در یکی لحظه به کن بی‌هیچ شک	حق نه قادر بود بر خلق فلک
کل یوم الف عام ای مستفید	پس چرا شش روز آن را درکشید
زانک تدریج از شعار آن شه‌است	خلقت طفل از چه اندر نه مه‌است
اندر آن گل اندک‌اندک می‌فزود	خلقت آدم چرا چل صبح بود
طفلی و خود را تو شیخی ساختی	نه چو تو ای خام که اکنون تاختی
کو ترا پای جهاد و ملحمه	بر دویدی چون کدو فوق همه
بر شدی ای اقرعک هم قرع‌وار	تکیه کردی بر درختان و جدار
لیک آخر خشک و بی‌مغزی تهی	اول ار شد مرکبت سرو سهی
زانک از گلگونه بود اصلی نبود	رنگ سبزت زرد شد ای قرع زود
پر تشنج روی و رنگش زعفران	بود کمپیری نودساله کلان
لیک در وی بود مانده عشق شوی	چون سر سفره رخ او توی توی
قد کمان و هر حسش تغییر شد	ریخت دندانهاش و مو چون شیر شد
عشق صید و پاره‌پاره گشته دام	عشق شوی و شهوت و حرصش تمام
آتشی پر در بن دیگ تهی	مرغ بی‌هنگام و راه بی‌رهی
عاشق زمر و لب و سرنای نی	عاشق میدان و اسپ و پای نی
ای شقیی که خداش این حرص داد	حرص در پیری جهودان را مباد
ترک مردم کرد و سرگین‌گیر شد	ریخت دندانهای سگ چون پیر شد
هر دمی دندان سگشان تیزتر	این سگان شصت ساله را نگر
این سگان پیر اطلس‌پوش بین	پیر سگ را ریخت پشم از پوستین
دم به دم چون نسل سگ بین بیشتر	عشقشان و حرصشان در فرج و زر
مر قصابان غضب را مسلخ است	این چنین عمری که مایهٔ دوزخ است
می‌شود دلخوش دهانش از خنده باز	چون بگویندش که عمر تو دراز
چشم نگشاید سری بر نارد او	این چنین نفرین دعا پندارد او
اوش گفتی این چنین عمر تو باد	گر بدیدی یک سر موی از معاد
نان پرستی نر گدا زنبیلیی	گفت یک روزی به خواجهٔ گیلیی
خوش به خان و مان خود بازش رسان	چون ستد زو نان بگفت ای مستعان
حق ترا آنجا رساند ای دژم	گفت خان ار آنست که من دیده‌ام
حرفش ار عالی بود نازل کنند	هر محدث را خسان باذل کنند
بر قد خواجه برد درزی قبا	زانک قدر مستمع آید نبا
از حدیث پست نازل چاره نیست	چونک مجلس بی چنین پیغاره نیست
سوی افسانهٔ عجوزه باز رو	واستان هین این سخن را از گرو
تو بنه نامش عجوز سال‌خورد	چون مسن گشت و درین ره نیست مرد
نه پذیرای قبول مایه‌ای	نه مرورا راس مال و پایه‌ای
نه درو معنی و نه معنی‌کشی	نه دهنده نی پذیرندهٔ خوشی
نه هش و نه بیهشی و نه فکر	نه زبان نه گوش نه عقل و بصر
تو بتویش گنده مانند پیاز	نه نیاز و نه جمالی بهر ناز
نه تبش آن قحبه را نه سوز و آه	نه رهی ببریده او نه پای راه
خشک نانه خواست یا تر نانه‌ای	سایلی آمد به سوی خانه‌ای
خیره‌ای کی این دکان نانباست	گفت صاحب‌خانه نان اینجا کجاست
گفت آخر نیست دکان قصاب	گفت باری اندکی پیهم بیاب
گفت پنداری که هست این آسیا	گفت پارهٔ آرد ده ای کدخدا
گفت آخر نیست جو یا مشرعه	گفت باری آب ده از مکرعه
چربکی می‌گفت و می‌کردش فسوس	هر چه او درخواست از نان یا سبوس
اندر آن خانه بحسبت خواست رید	آن گدا در رفت و دامن بر کشید
تا درین ویرانه خود فارغ کنم	گفت هی هی گفت تن زن ای دژم
بر چنین خانه بباید ریستن	چون درینجا نیست وجه زیستن
دست آموز شکار شهریار	چون نه‌ای بازی که گیری تو شکار
که به نقشت چشمها روشن کنند	نیستی طاوس با صد نقش بند
گوش سوی گفت شیرینت نهند	هم نه‌ای طوطی که چون قندت دهند
خوش بنالی در چمن یا لاله‌زار	هم نه‌ای بلبل که عاشق‌وار زار
نه چو لک‌لک که وطن بالا کنی	هم نه‌ای هدهد که پیکیها کنی
تو چه مرغی و ترا با چه خورند	در چه کاری تو و بهر چت خرند
تا دکان فضل که الله اشتری	زین دکان با مکاسان برتر آ
از خلاقت آن کریم آن را خرید	کاله‌ای که هیچ خلقش ننگرید
زانک قصدش از خریدن سود نیست	هیچ قلبی پیش او مردود نیست
موی ابرو پاک کرد آن مستخیف	چون عروسی خواست رفتن آن خریف
تا بیاراید رخ و رخسار و پوز	پیش رو آیینه بگرفت آن عجوز
سفرهٔ رویش نشد پوشیده‌تر	چند گلگونه بمالید از بطر
می‌بچفسانید بر رو آن پلید	عشرهای مصحف از جا می‌برید
تا نگین حلقهٔ خوبان شود	تا که سفرهٔ روی او پنهان شود
چونک بر می‌بست چادر می‌فتاد	عشرها بر روی هر جا می‌نهاد
می‌بچفسانید بر اطراف رو	باز او آن عشرها را با خدو
عشرها افتادی از رو بر زمین	باز چادر راست کردی آن تکین
گفت صد لعنت بر آن ابلیس باد	چون بسی می‌کرد فن و آن می‌فتاد
گفت ای قحبهٔ قدید بی‌ورود	شد مصور آن زمان ابلیس زود
نه ز جز تو قحبه‌ای این دیده‌ام	من همه عمر این نیندیشیده‌ام
در جهان تو مصحفی نگذاشتی	تخم نادر در فضیحت کاشتی
ترک من گوی ای عجوزهٔ دردبیس	صد بلیسی تو خمیس اندر خمیس
تا شود رویت ملون هم‌چو سیب	چند دزدی عشر از علم کتاب
تا فروشی و ستانی مرحبا	چند دزدی حرف مردان خدا
شاخ بر بسته فن عرجون نکرد	رنگ بر بسته ترا گلگون نکرد
از رخت این عشرها اندر فتد	عاقبت چون چادر مرگت رسد
گم شود زان پس فنون قال و قیل	چونک آید خیزخیزان رحیل
وای آنک در درون انسیش نیست	عالم خاموشی آید پیش بیست
دفتر خود ساز آن آیینه را	صیقلی کن یک دو روزی سینه را
شد زلیخای عجوز از سر جوان	که ز سایهٔ یوسف صاحب‌قران
آن مزاح بارد برد العجوز	می‌شود مبدل به خورشید تموز
شاخ لب خشکی به نخلی خرمی	می‌شود مبدل بسوز مریمی
نقد جو اکنون رها کن ما مضی	ای عجوزه چند کوشی با قضا
خواه گلگونه نه و خواهی مداد	چون رخت را نیست در خوبی امید
گفت نبضم را فرو بین ای لبیب	آن یکی رنجور شد سوی طبیب
که رگ دستست با دل متصل	که ز نبض آگه شوی بر حال دل
زو بجو که با دلستش اتصال	چونک دل غیبست خواهی زو مثال
در غبار و جنبش برگش ببین	باد پنهانست از چشم ای امین
جنبش برگت بگوید وصف حال	کز یمینست او وزان یا از شمال
وصف او از نرگس مخمور جو	مستی دل را نمی‌دانی که کو
باز دانی از رسول و معجزات	چون ز ذات حق بعیدی وصف ذات
بر زند بر دل ز پیران صفی	معجزاتی و کراماتی خفی
کمترین آنک شود همسایه مست	که درونشان صد قیامت نقد هست
کو به پهلوی سعیدی برد رخت	پس جلیس الله گشت آن نیک‌بخت
یا عصا با بحر یا شق‌القمر	معجزه کان بر جمادی زد اثر
متصل گردد به پنهان رابطه	گر ترا بر جان زند بی‌واسطه
از پی روح خوش متواریه‌ست	بر جمادات آن اثرها عاریه‌ست
حبذا نان بی‌هیولای خمیر	تا از آن جامد اثر گیرد ضمیر
حبذا بی‌باغ میوهٔ مریمی	حبذا خوان مسیحی بی‌کمی
بر ضمیر جان طالب چون حیات	بر زند از جان کامل معجزات
مرغ آبی در وی آمن از هلاک	معجزه بحرست و ناقص مرغ خاک
لیک قدرت‌بخش جان هم‌دمی	عجزبخش جان هر نامحرمی
پس ز ظاهر هر دم استدلال گیر	چون نیابی این سعادت در ضمیر
وین اثرها از مؤثر مخبرست	که اثرها بر مشاعر ظاهرست
هم‌چو سحر و صنعت هر جادوی	هست پنهان معنی هر داروی
گرچه پنهانست اظهارش کنی	چون نظر در فعل و آثارش کنی
چون به فعل آید عیان و مظهرست	قوتی کان اندرونش مضمرست
چون نشد پیدا ز تاثیر ایزدت	چون به آثار این همه پیدا شدت
چون بجویی جملگی آثار اوست	نه سببها و اثرها مغز و پوست
پس چرا ز آثاربخشی بی‌خبر	دوست گیری چیزها را از اثر
چون نگیری شاه غرب و شرق را	از خیالی دوست گیری خلق را
حرص ما را اندرین پایان مباد	این سخن پایان ندارد ای قباد
با طبیب آگه ستارخو	باز گرد و قصهٔ رنجور گو
که امید صحت او بد محال	نبض او بگرفت و واقف شد ز حال
تا رود از جسمت این رنج کهن	گفت هر چت دل بخواهد آن بکن
تا نگردد صبر و پرهیزت زحیر	هرچه خواهد خاطر تو وا مگیر
هرچه خواهد دل در آرش در میان	صبر و پرهیز این مرض را دان زیان
حق تعالی اعملوا ما شئتم	این چنین رنجور را گفت ای عمو
من تماشای لب جو می‌روم	گفت رو هین خیر بادت جان عم
تا که صحت را بیابد فتح باب	بر مراد دل همی‌گشت او بر آب
دست و رو می‌شست و پاکی می‌فزود	بر لب جو صوفیی بنشسته بود
کرد او را آرزوی سیلیی	او قفااش دید چون تخییلیی
راست می‌کرد از برای صفع دست	بر قفای صوفی حمزه‌پرست
آن طبیبم گفت کان علت شود	کارزو را گر نرانم تا رود
زانک لا تلقوا بایدی تهلکه	سیلیش اندر برم در معرکه
خوش بکوبش تن مزن چون دیگران	تهلکه‌ست این صبر و پرهیز ای فلان
گفت صوفی هی هی ای قواد عاق	چون زدش سیلی برآمد یک طراق
سبلت و ریشش یکایک بر کند	خواست صوفی تا دو سه مشتش زند
وز خداع دیو سیلی باره‌اند	خلق رنجور دق و بیچاره‌اند
در قفای همدگر جویان نقیص	جمله در ایذای بی‌جرمان حریص
در قفای خود نمی‌بینی جزا	ای زننده بی‌گناهان را قفا
بر ضعیفان صفع را بگماشته	ای هوا را طب خود پنداشته
اوست که آدم را به گندم رهنماست	بر تو خندید آنک گفتت این دواست
بهر دارو تا تکونا خالدین	که خورید این دانه او دو مستعین
آن قفا وا گشت و گشت این را جزا	اوش لغزانید و او را زد قفا
لیک پشت و دستگیرش بود حق	اوش لغزانید سخت اندر زلق
کان تریاقست و بی‌اضرار شد	کوه بود آدم اگر پر مار شد
از خلاص خود چرایی غره‌ای	تو که تریاقی نداری ذره‌ای
وآن کرامت چون کلیمت از کجا	آن توکل کو خلیلانه ترا
تا کنی شه‌راه قعر نیل را	تا نبرد تیغت اسمعیل را
بادش اندر جامه افتاد و رهید	گر سعیدی از مناره اوفتید
تو چرا بر باد دادی خویشتن	چون یقینت نیست آن بخت ای حسن
در فتادند و سر و سر باد داد	زین مناره صد هزاران هم‌چو عاد
می‌نگر تو صد هزار اندر هزار	سرنگون افتادگان را زین منار
شکر پاها گوی و می‌رو بر زمین	تو رسن‌بازی نمیدانی یقین
که در آن سودا بسی رفتست سر	پر مساز از کاغذ و از که مپر
لیک او بر عاقبت انداخت چشم	گرچه آن صوفی پر آتش شد ز خشم
کو نگیرد دانه بیند بند دام	اول صف بر کسی ماندم به کام
که نگه دارند تن را از فساد	حبذا دو چشم پایان بین راد
دید دوزخ را همین‌جا مو به مو	آن ز پایان‌دید احمد بود کو
تا درید او پردهٔ غفلات را	دید عرش و کرسی و جنات را
چشم ز اول بند و پایان را نگر	گر همی‌خواهی سلامت از ضرر
هستها را بنگری محسوس پست	تا عدمها ار ببینی جمله هست
روز و شب در جست و جوی نیستست	این ببین باری که هر کش عقل هست
بر دکانها طالب سودی که نیست	در گدایی طالب جودی که نیست
در مغارس طالب نخلی که نیست	در مزارع طالب دخلی که نیست
در صوامع طالب حلمی که نیست	در مدارس طالب علمی که نیست
نیستها را طالبند و بنده‌اند	هستها را سوی پس افکنده‌اند
نیست غیر نیستی در انجلا	زانک کان و مخزن صنع خدا
این و آن را تو یکی بین دو مبین	پیش ازین رمزی بگفتستیم ازین
در صناعت جایگاه نیست جست	گفته شد که هر صناعت‌گر که رست
گشته ویران سقفها انداخته	جست بنا موضعی ناساخته
وان دروگر خانه‌ای کش باب نیست	جست سقا کوزای کش آب نیست
از عدم آنگه گریزان جمله‌شان	وقت صید اندر عدم بد حمله‌شان
با انیس طمع خود استیز چیست	چون امیدت لاست زو پرهیز چیست
از فنا و نیست این پرهیز چیست	چون انیس طمع تو آن نیستیست
در کمین لا چرایی منتظر	گر انیس لا نه‌ای ای جان به سر
شست دل در بحر لا افکنده‌ای	زانک داری جمله دل برکنده‌ای
که بشستت صد هزاران صید داد	پس گریز از چیست زین بحر مراد
جادوی بین که نمودت مرگ برگ	از چه نام برگ را کردی تو مرگ
تا که جان را در چه آمد رغبتش	هر دو چشمت بست سحر صنعتش
جمله صحرا فوق چه زهرست و مار	در خیال او ز مکر کردگار
تا که مرگ او را به چاه انداختست	لاجرم چه را پناهی ساختست
هم برین بشنو دم عطار نیز	اینچ گفتم از غلطهات ای عزیز
ذکر شه محمود غازی سفته است	رحمة الله علیه گفته است
در غنیمت اوفتادش یک غلام	کز غزای هند پیش آن همام
بر سپه بگزیدش و فرزند خواند	پس خلیفه‌ش کرد و بر تختش نشاند
در کلام آن بزرگ دین بجو	طول و عرض و وصف قصه تو به تو
شسته پهلوی قباد شهریار	حاصل آن کودک برین تخت نضار
گفت شه او را کای پیروز روز	گریه کردی اشک می‌راندی بسوز
فوق املاکی قرین شهریار	از چه گریی دولتت شد ناگوار
پیش تختت صف زده چون نجم و ماه	تو برین تخت و وزیران و سپاه
که مرا مادر در آن شهر و دیار	گفت کودک گریه‌ام زانست زار
بینمت در دست محمود ارسلان	از توم تهدید کردی هر زمان
جنگ کردی کین چه خشمست و عذاب	پس پدر مر مادرم را در جواب
زین چنین نفرین مهلک سهلتر	می‌نیابی هیچ نفرینی دگر
که به صد شمشیر او را قاتلی	سخت بی‌رحمی و بس سنگین‌دلی
در دل افتادی مرا بیم و غمی	من ز گفت هر دو حیران گشتمی
که مثل گشتست در ویل و کرب	تا چه دوزخ‌خوست محمود ای عجب
غافل از اکرام و از تعظیم تو	من همی‌لرزیدمی از بیم تو
مر مرا بر تخت ای شاه جهان	مادرم کو تا ببیند این زمان
طبع ازو دایم همی ترساندت	فقر آن محمود تست ای بی‌سعت
خوش بگویی عاقبت محمود باد	گر بدانی رحم این محمود راد
کم شنو زین مادر طبع مضل	فقر آن محمود تست ای بیم‌دل
هم‌چوکودک اشک باری یوم دین	چون شکار فقر کردی تو یقین
لیک از صد دشمنت دشمن‌ترست	گرچه اندر پرورش تن مادرست
ور قوی شد مر ترا طاغوت کرد	تن چو شد بیمار داروجوت کرد
نی شتا را شاید و نه صیف را	چون زره دان این تن پر حیف را
که گشاید صبر کردن صدر را	یار بد نیکوست بهر صبر را
صبر گل با خار اذفر داردش	صبر مه با شب منور داردش
کرده او را ناعش ابن اللبون	صبر شیر اندر میان فرث و خون
کردشان خاص حق و صاحب‌قران	صبر جملهٔ انبیا با منکران
دانک او آن را به صبر و کسب جست	هر که را بینی یکی جامه درست
هست بر بی‌صبری او آن گوا	هرکه را دیدی برهنه و بی‌نوا
کرده باشد با دغایی اقتران	هرکه مستوحش بود پر غصه جان
ار فراق او نخوردی این قفا	صبر اگر کردی و الف با وفا
با لبن که لا احب الافلین	خوی با حق نساختی چون انگبین
که آتشی مانده به راه از کاروان	لاجرم تنها نماندی هم‌چنان
در فراقش پر غم و بی‌خیر شد	چون ز بی‌صبری قرین غیر شد
پیش خاین چون امانت می‌نهی	صحبتت چون هست زر ده‌دهی
آمن آید از افول و از عتو	خوی با او کن که امانتهای تو
خویهای انبیا را پرورید	خوی با او کن که خو را آفرید
پرورندهٔ هر صفت خود رب بود	بره‌ای بدهی رمه بازت دهد
گرگ و یوسف را مفرما همرهی	بره پیش گرگ امانت می‌نهی
هین مکن باور که ناید زو بهی	گرگ اگر با تو نماید روبهی
عاقبت زحمت زند از جاهلی	جاهل ار با تو نماید هم‌دلی
فعل هر دو بی‌گمان پیدا شود	او دو آلت دارد و خنثی بود
تا که خود را خواهر ایشان کند	او ذکر را از زنان پنهان کند
تا که خود را جنس آن مردان کند	شله از مردان به کف پنهان کند
شله‌ای سازیم بر خرطوم او	گفت یزدان زان کس مکتوم او
در نیایند از فن او در جوال	تا که بینایان ما زان ذو دلال
هین ز جاهل ترس اگر دانش‌وری	حاصل آنک از هر ذکر ناید نری
کم شنو کان هست چون سم کهن	دوستی جاهل شیرین‌سخن
جز غم و حسرت از آن نفزویدت	جان مادر چشم روشن گویدت
که ز مکتب بچه‌ام شد بس نزار	مر پدر را گوید آن مادر جهار
بر وی این جور و جفا کم کردیی	از زن دیگر گرش آوردیی
این فشار آن زن بگفتی نیز هم	از جز تو گر بدی این بچه‌ام
سیلی بابا به از حلوای او	هین بجه زن مادر و تیبای او
اولش تنگی و آخر صد گشاد	هست مادر نفس و بابا عقل راد
تا نخواهی تو نخواهد هیچ کس	ای دهندهٔ عقلها فریاد رس
ما کییم اول توی آخر توی	هم طلب از تست و هم آن نیکوی
ما همه لاشیم با چندین تراش	هم بگو تو هم تو بشنو هم تو باش
کاهلی جبر مفرست و خمود	زین حواله رغبت افزا در سجود
جبر هم زندان و بند کاهلان	جبر باشد پر و بال کاملان
آب مؤمن را و خون مر گبر را	هم‌چو آب نیل دان این جبر را
بال زاغان را به گورستان برد	بال بازان را سوی سلطان برد
که چو پازهرست و پنداریش سم	باز گرد اکنون تو در شرح عدم
رو ز محمود عدم ترسان مباش	هم‌چو هندوبچه هین ای خواجه‌تاش
آن خیالت لاشی و تو لا شیی	از وجودی ترس که اکنون در ویی
هیچ نی مر هیچ نی را ره زدست	لاشیی بر لاشیی عاشق شدست
گشت نامعقول تو بر تو عیان	چون برون شد این خیالات از میان
که هر آنک کرد از دنیا گذر	راست گفتست آن سپهدار بشر
بلک هستش صد دریغ از بهر فوت	نیستش درد و دریغ و غبن موت
مخزن هر دولت و هر برگ را	که چرا قبله نکردم مرگ را
آن خیالاتی که گم شد در اجل	قبله کردم من همه عمر از حول
زانست کاندر نقشها کردیم ایست	حسرت آن مردگان از مرگ نیست
کف ز دریا جنبد و یابد علف	ما ندیدیم این که آن نقش است و کف
تو بگورستان رو آن کفها نگر	چونک بحر افکند کفها را به بر
بحر افکندست در بحرانتان	پس بگو کو جنبش و جولانتان
که ز دریا کن نه از ما این سؤال	تا بگویندت به لب نی بل به حال
خاک بی بادی کجا آید بر اوج	نقش چون کف کی بجنبد بی ز موج
کف چو دیدی قلزم ایجاد بین	چون غبار نقش دیدی باد بین
باقیت شحمی و لحمی پود و تار	هین ببین کز تو نظر آید به کار
لحم تو مخمور را نامد کباب	شحم تو در شمعها نفزود تاب
در نظر رو در نظر رو در نظر	در گداز این جمله تن را در بصر
یک نظر دو کون دید و روی شاه	یک نظر دو گز همی‌بیند ز راه
سرمه جو والله اعلم بالسرار	در میان این دو فرقی بی‌شمار
کوش دایم تا برین بحر ایستی	چون شنیدی شرح بحر نیستی
که خلا و بی‌نشانست و تهیست	چونک اصل کارگاه آن نیستیست
نیستی جویند و جای انکسار	جمله استادان پی اظهار کار
کارگاهش نیستی و لا بود	لاجرم استاد استادان صمد
کار حق و کارگاهش آن سرست	هر کجا این نیستی افزون‌ترست
بر همه بردند درویشان سبق	نیستی چون هست بالایین طبق
کار فقر جسم دارد نه سؤال	خاصه درویشی که شد بی جسم و مال
قانع آن باشد که جسم خویش باخت	سایل آن باشد که مال او گداخت
کوست سوی نیست اسپی راهوار	پس ز درد اکنون شکایت بر مدار
فکر اگر جامد بود رو ذکر کن	این قدر گفتیم باقی فکر کن
ذکر را خورشید این افسرده ساز	ذکر آرد فکر را در اهتزاز
کار کن موقوف آن جذبه مباش	اصل خود جذبه است لیک ای خواجه‌تاش
ناز کی در خورد جانبازی بود	زانک ترک کار چون نازی بود
امر را و نهی را می‌بین مدام	نه قبول اندیش نه رد ای غلام
چون بدیدی صبح شمع آنگه بکش	مرغ جذبه ناگهان پرد ز عش
مغزها می‌بیند او در عین پوست	چشمها چون شد گذاره نور اوست
بیند اندر قطره کل بحر را	بیند اندر ذره خورشید بقا
سر نشاید باد دادن از عمی	گفت صوفی در قصاص یک قفا
بر من آسان کرد سیلی خوردنم	خرقهٔ تسلیم اندر گردنم
گفت اگر مشتش زنم من خصم‌وار	دید صوفی خصم خود را سخت زار
شاه فرماید مرا زجر و قصاص	او به یک مشتم بریزد چون رصاص
او بهانه می‌جود تا در فتد	خیمه ویرانست و بشکسته وتد
که قصاصم افتد اندر زیر تیغ	بهر این مرده دریغ آید دریغ
عزمش آن شد کش سوی قاضی برد	چون نمی‌توانست کف بر خصم زد
مخلص است از مکر دیو و حیله‌اش	که ترازوی حق است و کیله‌اش
قاطع جن دو خصم و قیل و قال	هست او مقراض احقاد و جدال
فتنه‌ها ساکن کند قانون او	دیو در شیشه کند افسون او
سرکشی بگذارد و گردد تبع	چون ترازو دید خصم پر طمع
از قسم راضی نگردد آگهیش	ور ترازو نیست گر افزون دهیش
قطره‌ای از بحر عدل رستخیز	هست قاضی رحمت و دفع ستیز
لطف آب بحر ازو پیدا بود	قطره گرچه خرد و کوته‌پا بود
تو ز یک قطره ببینی دجله را	از غبار ار پاک داری کله را
تا شفق غماز خورشید آمدست	جزوها بر حال کلها شاهدست
آنچ فرمودست کلا والشفق	آن قسم بر جسم احمد راند حق
گر از آن یک دانه خرمن‌دان بدی	مور بر دانه چرا لرزان بدی
در مکافات جفا مستعجلست	بر سر حرف آ که صوفی بی‌دلست
از تقاضای مکافی غافلی	ای تو کرده ظلمها چون خوش‌دلی
که فرو آویخت غفلت پرده‌هات	یا فراموشت شدست از کرده‌هات
جرم گردون رشک بردی بر صفات	گر نه خصمیهاستی اندر قفات
اندک اندک عذر می‌خواه از عقوق	لیک محبوسی برای آن حقوق
آب خود روشن کن اکنون با محب	تا به یکبارت نگیرد محتسب
دست زد چون مدعی در دامنش	رفت صوفی سوی آن سیلی‌زنش
کین خر ادبار را بر خر نشان	اندر آوردش بر قاضی کشان
آنچنان که رای تو بیند سزا	یا به زخم دره او را ده جزا
بر تو تاوان نیست آن باشد جبار	کانک از زجر تو میرد در دمار
نیست بر قاضی ضمان کو نیست خرد	در حد و تعزیر قاضی هر که مرد
آینهٔ هر مستحق و مستحق	نایب حقست و سایهٔ عدل حق
نه برای عرض و خشم و دخل خود	کو ادب از بهر مظلومی کند
گر خطایی شد دیت بر عاقله‌ست	چون برای حق و روز آجله‌ست
وآنک بهر حق زند او آمنست	آنک بهر خود زند او ضامنست
آن پدر را خون‌بها باید شمرد	گر پدر زد مر پسر را و بمرد
خدمت او هست واجب بر ولد	زانک او را بهر کار خویش زد
بر معلم نیست چیزی لا تخف	چون معلم زد صبی را شد تلف
هر امین را هست حکمش همچنین	کان معلم نایب افتاد و امین
پس نبود استا به زجرش کارجو	نیست واجب خدمت استا برو
لاجرم از خونبها دادن نرست	ور پدر زد او برای خود زدست
بی‌خودی شو فانیی درویش‌وار	پس خودی را سر ببر ای ذوالفقار
ما رمیت اذ رمیتی آمنی	چون شدی بی‌خود هر آنچ تو کنی
هست تفصیلش به فقه اندر مبین	آن ضمان بر حق بود نه بر امین
مثنوی دکان فقرست ای پسر	هر دکانی راست سودایی دگر
قالب کفش است اگر بینی تو چوب	در دکان کفشگر چرمست خوب
بهر گز باشد اگر آهن بود	پیش بزازان قز و ادکن بود
غیر واحد هرچه بینی آن بتست	مثنوی ما دکان وحدتست
هم‌چنان دان کالغرانیق العلی	بت ستودن بهر دام عامه را
لیک آن فتنه بد از سوره نبود	خواندش در سورهٔ والنجم زود
هم سری بود آنک سر بر در زدند	جمله کفار آن زمان ساجد شدند
با سلیمان باش و دیوان را مشور	بعد ازین حرفیست پیچاپیچ و دور
وان ستمکار ضعیف زار زار	هین حدیث صوفی و قاضی بیار
تا برو نقشی کنم از خیر و شر	گفت قاضی ثبت العرش ای پسر
این خیالی گشته است اندر سقام	کو زننده کو محل انتقام
شرع بر اصحاب گورستان کجاست	شرع بهر زندگان و اغنیاست
صد جهت زان مردگان فانی‌تراند	آن گروهی کز فقیری بی‌سرند
صوفیان از صد جهت فانی شدند	مرده از یک روست فانی در گزند
هر یکی را خونبهایی بی‌شمار	مرگ یک قتلست و این سیصد هزار
ریخت بهر خونبها انبارها	گرچه کشت این قوم را حق بارها
کشته گشته زنده گشته شصت بار	هم‌چو جرجیس‌اند هر یک در سرار
می‌بسوزد که بزن زخمی دگر	کشته از ذوق سنان دادگر
کشته بر قتل دوم عاشق‌ترست	والله از عشق وجود جان‌پرست
حاکم اصحاب گورستان کیم	گفت قاضی من قضادار حیم
گورها در دودمانش آمدست	این به صورت گر نه در گورست پست
گور را در مرده بین ای کور تو	بس بدیدی مرده اندر گور تو
عاقلان از گور کی خواهند داد	گر ز گوری خشت بر تو اوفتاد
هین مکن با نقش گرمابه نبرد	گرد خشم و کینهٔ مرده مگرد
کانک زنده رد کند حق کرد رد	شکر کن که زنده‌ای بر تو نزد
که به حق زنده‌ست آن پاکیزه‌پوست	خشم احیا خشم حق و زخم اوست
زود قصابانه پوست از وی کشید	حق بکشت او را و در پاچه‌ش دمید
نفخ حق نبود چو نفخهٔ آن قصاب	نفخ در وی باقی آمد تا مب
این همه زینست و آن سر جمله شین	فرق بسیارست بین النفختین
وان حیات از نفخ حق شد مستمر	این حیات از وی برید و شد مضر
هین بر آ زین قعر چه بالای صرح	این دم آن دم نیست کاید آن به شرح
نقش هیزم را کسی بر خر نهد	نیستش بر خر نشاندن مجتهد
پشت تابوتیش اولیتر سزد	بر نشست او نه پشت خر سزد
هین مکن در غیر موضع ضایعش	ظلم چه بود وضع غیر موضعش
سیلیم زد بی‌قصاص و بی‌تسو	گفت صوفی پس روا داری که او
صوفیان را صفع اندازد بلاش	این روا باشد که خر خرسی قلاش
گفت دارم در جهان من شش درم	گفت قاضی تو چه داری بیش و کم
آن سه دیگر را به او ده بی‌سخن	گفت قاضی سه درم تو خرج کن
سه درم در بایدش تره و رغیف	زار و رنجورست و درویش و ضعیف
از قفای صوفی آن بد خوب‌تر	بر قفای قاضی افتادش نظر
که قصاص سیلیم ارزان شدست	راست می‌کرد از پی سیلیش دست
سیلیی آورد قاضی را فراز	سوی گوش قاضی آمد بهر راز
من شوم آزاد بی خرخاش و وصم	گفت هر شش را بگیرید ای دو خصم
حکم تو عدلست لاشپک نیست غی	گشت قاضی طیره صوفی گفت هی
چون پسندی بر برادر ای امین	آنچ نپسندی به خود ای شیخ دین
هم در آن چه عاقبت خود افکنی	این ندانی که می من چه کنی
آنچ خواندی کن عمل جان پدر	من حفر بئرا نخواندی از خبر
که ترا آورد سیلی بر قفا	این یکی حکمت چنین بد در قضا
تا چه آرد بر سر و بر پای تو	وای بر احکام دیگرهای تو
که برای نفقه بادت سه درم	ظالمی را رحم آری از کرم
که بدست او نهی حکم و عنان	دست ظالم را ببر چه جای آن
که نژاد گرگ را او شیر داد	تو بدان بز مانی ای مجهول‌داد
هر قفا و هر جفا کارد قضا	گفت قاضی واجب آیدمان رضا
گرچه شد رویم ترش کالحق مر	خوش‌دلم در باطن از حکم زبر
ابر گرید باغ خندد شاد و خوش	این دلم باغست و چشمم ابروش
باغها در مرگ و جان کندن رسند	سال قحط از آفتاب خیره‌خند
چون سر بریان چه خندان مانده‌ای	ز امر حق وابکوا کثیرا خوانده‌ای
گر فرو پاشی تو هم‌چون شمع دمع	روشنی خانه باشی هم‌چو شمع
حافظ فرزند شد از هر ضرر	آن ترش‌رویی مادر یا پدر
ذوق گریه بین که هست آن کان قند	ذوق خنده دیده‌ای ای خیره‌خند
پس جهنم خوشتر آید از جنان	چون جهنم گریه آرد یاد آن
گنج در ویرانه‌ها جو ای سلیم	خنده‌ها در گریه‌ها آمد کتیم
آب حیوان را به ظلمت برده‌اند	ذوق در غمهاست پی گم کرده‌اند
چشمها را چار کن در احتیاط	بازگونه نعل در ره تا رباط
یار کن با چشم خود دو چشم یار	چشمها را چار کن در اعتبار
یار را باش و مگوش از ناز اف	امرهم شوری بخوان اندر صحف
چونک نیکو بنگری یارست راه	یار باشد راه را پشت و پناه
اندر آن حلقه مکن خود را نگین	چونک در یاران رسی خامش نشین
جمله جمعند و یک‌اندیشه و خموش	در نماز جمعه بنگر خوش به هوش
چون نشان جویی مکن خود را نشان	رختها را سوی خاموشی کشان
در دلالت دان تو یاران را نجوم	گفت پیغامبر که در بحر هموم
نطق تشویش نظر باشد مگو	چشم در استارگان نه ره بجو
گفت تیره در تبع گردد روان	گر دو حرف صدق گویی ای فلان
فی شجون حره جر الکلام	این نخواندی کالکلام ای مستهام
که سخن زو مر سخن را می‌کشد	هین مشو شارع در آن حرف رشد
از پی صافی شود تیره روان	نیست در ضبطت چو بگشادی دهان
چون همه صافست بگشاید رواست	آنک معصوم ره وحی خداست
کی هوا زاید ز معصوم خدا	زانک ما ینطق رسول بالهوی
تا نگردی هم‌چو من سخرهٔ مقال	خویشتن را ساز منطیقی ز حال
این چرا نفعست و آن دیگر ضرر	گفت صوفی چون ز یک کانست زر
این چرا هوشیار و آن مست آمدست	چونک جمله از یکی دست آمدست
این چرا نوش است و آن زهر دهان	چون ز یک دریاست این جوها روان
صبح صادق صبح کاذب از چه خاست	چون همه انوار از شمس بقاست
از چه آمد راست‌بینی و حول	چون ز یک سرمه‌ست ناظر را کحل
نقد را چون ضرب خوب و نارواست	چونک دار الضرب را سلطان خداست
این خفیر از چیست و آن یک راه‌زن	چون خدا فرمود ره را راه من
چون یقین شد الولد سر ابیه	از یک اشکم چون رسد حر و سفیه
صد هزاران جنبش از عین قرار	وحدتی که دید با چندین هزار
یک مثالی در بیان این شنو	گفت قاضی صوفیا خیره مشو
حاصل آمد از قرار دلستان	هم‌چنانک بی‌قراری عاشقان
عاشقان چون برگها لرزان شده	او چو که در ناز ثابت آمده
آب رویش آب روها ریخته	خندهٔ او گریه‌ها انگیخته
بر سر دریای بی‌چون می‌تپد	این همه چون و چگونه چون زبد
زان بپوشیدند هستیها حلل	ضد و ندش نیست در ذات و عمل
بلک ازو بگریزد و بیرون جهد	ضد ضد را بود و هستی کی دهد
مثل مثل خویشتن را کی کند	ند چه بود مثل مثل نیک و بد
این چه اولیتر از آن در خالقی	چونک دو مثل آمدند ای متقی
چون کفی بر بحر بی‌ضدست و ند	بر شمار برگ بستان ند و ضد
چون چگونه گنجد اندر ذات بحر	بی‌چگونه بین تو برد و مات بحر
این چگونه و چون جان کی شد درست	کمترین لعبت او جان تست
از بدن ناشی‌تر آمد عقل و جان	پس چنان بحری که در هر قطر آن
عقل کل آنجاست از لا یعلمون	کی بگنجد در مضیق چند و چون
بوی بردی هیچ از آن بحر معاد	عقل گوید مر جسد را که ای جماد
یاری از سایه که جوید جان عم	جسم گوید من یقین سایهٔ توم
که سزا گستاخ‌تر از ناسزاست	عقل گوید کین نه آن حیرت سراست
خدمت ذره کند چون چاکری	اندرینجا آفتاب انوری
باز اینجا نزد تیهو پر نهد	شیر این سو پیش آهو سر نهد
چون ز مسکینان همی‌جوید دعا	این ترا باور نیاید مصطفی
عین تجهیل از چه رو تفهیم بود	گر بگویی از پی تعلیم بود
در خرابیها نهد آن شهریار	بلک می‌داند که گنج شاهوار
گرچه هر جزویش جاسوس ویست	بدگمانی نعل معکوس ویست
زین سبب هفتاد بل صد فرقه شد	بل حقیقت در حقیقت غرقه شد
صوفیا خوش پهن بگشا گوش جان	با تو قلماشیت خواهم گفت هان
منتظر می‌باش خلعت بعد آن	مر ترا هم زخم که آید ز آسمان
پس نبخشد تاج و تخت مستند	کو نه آن شاهست کت سیلی زند
سیلیی را رشوت بی‌منتها	جمله دنیا را پر پشه بها
چست در دزد و ز حق سیلی ستان	گردنت زین طوق زرین جهان
زان بلا سرهای خود افراشتند	آن قفاها که انبیا برداشتند
تا به خانه او بیابد مر ترا	لیک حاضر باش در خود ای فتی
که نیابیدم به خانه‌ش هیچ کس	ورنه خلعت را برد او باز پس
ابروی رحمت گشادی جاودان	گفت صوفی که چه بودی کین جهان
بر نیاوردی ز تلوینهاش نیش	هر دمی شوری نیاوردی به پیش
دی نبردی باغ عیش آموز را	شب ندزدیدی چراغ روز را
آمنی با خوف ناوردی کرب	جام صحت را نبودی سنگ تب
گر نبودی خرخشه در نعمتش	خود چه کم گشتی ز جود و رحمتش
خالی از فطنت چو کاف کوفیی	گفت قاضی بس تهی‌رو صوفیی
غدر خیاطان همی‌گفتی به شب	تو بنشنیدی که آن پر قند لب
می‌نمود افسانه‌های سالفه	خلق را در دزدی آن طایفه
می حکایت کرد او با آن و این	قصهٔ پاره‌ربایی در برین
گرد او جمع آمده هنگامه‌ای	در سمر می‌خواند دزدی‌نامه‌ای
جمله اجزااش حکایت گشته بود	مستمع چون یافت جاذب زان وفود
گرمی و جد معلم از صبیست	جذب سمعست ار کسی را خوش لبیست
چون نیابد گوش گردد چنگ بار	چنگیی را کو نوازد بیست و چار
نه ده انگشتش بجنبد در عمل	نه حراره یادش آید نه غزل
وحی ناوردی ز گردون یک بشیر	گر نبودی گوشهای غیب‌گیر
نه فلک گشتی نه خندیدی زمین	ور نبودی دیده‌های صنع‌بین
از برای چشم تیزست و نظار	آن دم لولاک این باشد که کار
کی بود پروای عشق صنع حق	عامه را از عشق هم‌خوابه و طبق
تا سگی چندی نباشد طعمه‌خوار	آب تتماجی نریزی در تغار
تا رهاند زین تغارت اصطفاش	رو سگ کهف خداوندیش باش
کی کنند آن درزیان اندر نهفت	چونک دزدیهای بی‌رحمانه گفت
سخت طیره شد ز کشف آن غطا	اندر آن هنگامه ترکی از خطا
کشف می‌کرد از پی اهل نهی	شب چو روز رستخیز آن رازها
بینی آنجا دو عدو در کشف راز	هر کجا آیی تو در جنگی فراز
وان گلوی رازگو را صور دان	آن زمان را محشر مذکور دان
وآن فضایح را بکوی انداختست	که خدا اسباب خشمی ساختست
حیف آمد ترک را و خشم و درد	بس که غدر درزیان را ذکر کرد
کیست استاتر درین مکر و دغا	گفت ای قصاص در شهر شما
اندرین چستی و دزدی خلق‌کش	گفت خیاطیست نامش پور شش
او نیارد برد پیشم رشته‌تاب	گفت من ضامن که با صد اضطراب
مات او گشتند در دعوی مپر	پس بگفتندش که از تو چست‌تر
که شوی یاوه تو در تزویرهاش	رو به عقل خود چنین غره مباش
که نیارد برد نی کهنه نی نو	گرم‌تر شد ترک و بست آنجا گرو
او گرو بست و رهان را بر گشود	مطمعانش گرم‌تر کردند زود
بدهم ار دزدد قماشم او به فن	که گرو این مرکب تازی من
وا ستانم بهر رهن مبتدا	ور نتواند برد اسپی از شما
با خیال دزد می‌کرد او حراب	ترک را آن شب نبرد از غصه خواب
شد به بازار و دکان آن دغل	بامدادان اطلسی زد در بغل
جست از جا لب به ترحیبش گشاد	پس سلامش کرد گرم و اوستاد
تا فکند اندر دل او مهر خویش	گرم پرسیدش ز حد ترک بیش
پیشش افکند اطلس استنبلی	چون بدید از وی نوای بلبلی
زیر نافم واسع و بالاش تنگ	که ببر این را قبای روز جنگ
زیر واسع تا نگیرد پای را	تنگ بالا بهر جسم‌آرای را
در قبولش دست بر دیده نهاد	گفت صد خدمت کنم ای ذو وداد
بعد از آن بگشاد لب را در فشار	پس بپیمود و بدید او روی کار
وز کرمها و عطاء آن نفر	از حکایتهای میران دگر
از برای خنده هم داد او نشان	وز بخیلان و ز تحشیراتشان
می‌برید و لب پر افسانه و فسون	هم‌چو آتش کرد مقراضی برون
چشم تنگش گشت بسته آن زمان	ترک خندیدن گرفت از داستان
از جز حق از همه احیا نهان	پاره‌ای دزدید و کردش زیر ران
لیک چون از حد بری غماز اوست	حق همی‌دید آن ولی ستارخوست
رفت از دل دعوی پیشانه‌اش	ترک را از لذت افسانه‌اش
ترک سرمستست در لاغ اچی	اطلس چه دعوی چه رهن چه
لاغ می‌گو که مرا شد مغتذا	لابه کردش ترک کز بهر خدا
که فتاد از قهقهه او بر قفا	گفت لاغی خندمینی آن دغا
ترک غافل خوش مضاحک می‌مزد	پاره‌ای اطلس سبک بر نیفه زد
گفت لاغی گوی از بهر خدا	هم‌چنین بار سوم ترک خطا
کرد او این ترک را کلی شکار	گفت لاغی خندمین‌تر زان دو بار
مست ترک مدعی از قهقهه	چشم بسته عقل جسته مولهه
که ز خنده‌ش یافت میدان فراخ	پس سوم بار از قبا دزدید شاخ
لاغ از آن استا همی‌کرد اقتضا	چون چهارم بار آن ترک خطا
کرد در باقی فن و بیداد را	رحم آمد بر وی آن استاد را
بی‌خبر کین چه خسارست و غبین	گفت مولع گشت این مفتون درین
که بمن بهر خدا افسانه گو	بوسه‌افشان کرد بر استاد او
چند افسانه بخواهی آزمود	ای فسانه گشته و محو از وجود
بر لب گور خراب خویش ایست	خندمین‌تر از تو هیچ افسانه نیست
چند جویی لاغ و دستان فلک	ای فرو رفته به گور جهل و شک
که نه عقلت ماند بر قانون نه جان	تا بکی نوشی تو عشوهٔ این جهان
آب روی صد هزاران چون تو برد	لاغ این چرخ ندیم کرد و مرد
جامهٔ صدسالگان طفل خام	می‌درد می‌دوزد این درزی عام
چون دی آمد داده را بر باد داد	لاغ او گر باغها را داد داد
تا به سعد و نحس او لاغی کند	پیره‌طفلان شسته پیشش بهر کد
وای بر تو گر کنم لاغی دگر	گفت درزی ای طواشی بر گذر
این کند با خویشتن خود هیچ کس	پس قبایت تنگ آید باز پس
تو به جای خنده خون بگرستیی	خندهٔ چه رمزی ار دانستیی
برد پاره‌پاره خیاط غرور	اطلس عمرت به مقراض شهور
لاغ کردی سعد بودی بر دوام	تو تمنا می‌بری که اختر مدام
وز دلال و کینه و آفات او	سخت می‌تولی ز تربیعات او
وز نحوس و قبض و کین‌کوشی او	سخت می‌رنجی ز خاموشی او
بر سعود و رقص سعد او مه‌ایست	که چرا زهرهٔ طرب در رقص نیست
لاغ را پس کلیت مغبون کنم	اخترت گوید که گر افزون کنم
عشق خود بر قلب‌زن بین ای مهان	تو مبین قلابی این اختران
پیش ره را بسته دید او از زنان	آن یکی می‌شد به ره سوی دکان
بسته از جوق زنان هم‌چو ماه	پای او می‌سوخت از تعجیل و راه
هی چه بسیارید ای دخترچگان	رو به یک زن کرد و گفت ای مستهان
هیچ بسیاری ما منکر مبین	رو بدو کرد آن زن و گفت ای امین
تنگ می‌آید شما را انبساط	بین که با بسیاری ما بر بساط
فاعل و مفعول رسوای زمن	در لواطه می‌فتید از قحط زن
کز فلک می‌گردد اینجا ناگوار	تو مبین این واقعات روزگار
تو مبین این قحط و خوف و ارتعاش	تو مبین تحشیر روزی و معاش
مردهٔ اویید و ناپروای او	بین که با این جمله تلخیهای او
نقمتی دان ملک مرو و بلخ را	رحمتی دان امتحان تلخ را
این براهیم از شرف بگریخت و راند	آن براهیم از تلف نگریخت و ماند
نعل معکوس است در راه طلب	آن نسوزد وین بسوزد ای عجب
که کند سودای ما را بی زیان	گفت صوفی قادرست آن مستعان
هم تواند کرد این را بی‌ضرر	آنک آتش را کند ورد و شجر
هم تواند کرد این دی را بهار	آنک گل آرد برون از عین خار
قادرست ار غصه را شادی کند	آنک زو هر سرو آزادی کند
گر بدارد باقیش او را چه کم	آنک شد موجود از وی هر عدم
گر نمیراند زیانش کی شود	آنک تن را جان دهد تا حی شود
بنده را مقصود جان بی‌اجتهاد	خود چه باشد گر ببخشد آن جواد
مکر نفس و فتنهٔ دیو لعین	دور دارد از ضعیفان در کمین
ور نبودی خوب و زشت و سنگ و در	گفت قاضی گر نبودی امر مر
ور نبودی زخم و چالیش و وغا	ور نبودی نفس و شیطان و هوا
بندگان خویش را ای منهتک	پس به چه نام و لقب خواندی ملک
چون بگفتی ای شجاع و ای حکیم	چون بگفتی ای صبور و ای حلیم
چون بدی بی ره‌زن و دیو لعین	صابرین و صادقین و منفقین
علم و حکمت باطل و مندک بدی	رستم و حمزه و مخنث یک بدی
چون همه ره باشد آن حکمت تهیست	علم و حکمت بهر راه و بی‌رهیست
هر دو عالم را روا داری خراب	بهر این دکان طبع شوره‌آب
وین سؤالت هست از بهر عوام	من همی‌دانم که تو پاکی نه خام
سهل‌تر از بعد حق و غفلتست	جور دوران و هر آن رنجی که هست
دولت آن دارد که جان آگه برد	زآنک اینها بگذرند آن نگذرد
ای مروت را به یک ره کرده طی	آن یکی زن شوی خود را گفت هی
تا بکی باشم درین خواری چرا	هیچ تیمارم نمی‌داری چرا
گرچه عورم دست و پایی می‌زنم	گفت شو من نفقه چاره می‌کنم
از منت این هر دو هست و نیست کم	نفقه و کسوه‌ست واجب ای صنم
بس درشت و پر وسخ بد پیرهن	آستین پیرهن بنمود زن
کس کسی را کسوه زین سان آورد	گفت از سختی تنم را می‌خورد
مرد درویشم همین آمد فنم	گفت ای زن یک سالت می‌کنم
لیک بندیش ای زن اندیشه‌مند	این درشتست و غلیظ و ناپسند
این ترا مکروه‌تر یا خود فراق	این درشت و زشت‌تر یا خود طلاق
از بلا و فقر و از رنج و محن	هم‌چنان ای خواجهٔ تشنیع زن
لیک از تلخی بعد حق بهست	لا شک این ترک هوا تلخی‌دهست
لیک این بهتر ز بعد ممتحن	گر جهاد و صوم سختست و خشن
گویدت چونی تو ای رنجور من	رنج کی ماند دمی که ذوالمنن
لیک آن ذوق تو پرسش کردنست	ور نگوید کت نه آن فهم و فن است
سوی رنجوران به پرسش مایل‌اند	آن ملیحان که طبیبان دل‌اند
چاره‌ای سازند و پیغامی کنند	وز حذر از ننگ و از نامی کنند
نیست معشوقی ز عاشق بی‌خبر	ورنه در دلشان بود آن مفتکر
هم فسانهٔ عشق‌بازان را بخوان	ای تو جویای نوادر داستان
ترک‌جوشی هم نگشتی ای قدید	بس بجوشیدی درین عهد مدید
وانگه از نادیدگان ناشی‌تری	دیده‌ای عمری تو داد و داوری
تو سپس‌تر رفته‌ای ای کور لد	هر که شاگردیش کرد استاد شد
هم نبودت عبرت از لیل و نهار	خود نبود از والدینت اختبار
که توی خواجه مسن‌تر یا که ریش	عارفی پرسید از آن پیر کشیش
بی ز ریشی بس جهان را دیده‌ام	گفت نه من پیش ازو زاییده‌ام
خوی زشت تو نگردیدست وشت	گفت ریشت شد سپید از حال گشت
تو چنین خشکی ز سودای ثرید	او پس از تو زاد و از تو بگذرید
یک قدم زان پیش‌تر ننهاده‌ای	تو بر آن رنگی که اول زاده‌ای
خود نگردی زو مخلص روغنی	هم‌چنان دوغی ترش در معدنی
گرچه عمری در تنور آذری	هم خمیری خمر طینه دری
گرچه از باد هوس سرگشته‌ای	چون حشیشی پا به گل بر پشته‌ای
مانده‌ای بر جای چل سال ای سفیه	هم‌چو قوم موسی اندر حر تیه
خویش می‌بینی در اول مرحله	می‌روی هر روز تا شب هروله
تا که داری عشق آن گوساله تو	نگذری زین بعد سیصد ساله تو
بد بریشان تیه چون گرداب زفت	تا خیال عجل از جانشان نرفت
بی‌نهایت لطف و نعمت دیده‌ای	غیر این عجلی کزو یابیده‌ای
از دلت در عشق این گوساله رفت	گاو طبعی زان نکوییهای زفت
صد زبان دارند این اجزای خرس	باری اکنون تو ز هر جزوت بپرس
که نهان شد آن در اوراق زمان	ذکر نعمتهای رزاق جهان
جزو جزو تو فسانه‌گوی تست	روز و شب افسانه‌جویانی تو چست
چند شادی دیده‌اند و چند غم	جزو جزوت تا برستست از عدم
بلک لاغر گردد از هی پیچ جزو	زانک بی‌لذت نروید هیچ جزو
بل نرفت آن خفیه شد از پنج و هفت	جزو ماند و آن خوشی از یاد رفت
ماند پنبه رفت تابستان ز یاد	هم‌چو تابستان که از وی پنبه‌زاد
شد شتا پنهان و آن یخ پیش ما	یا مثال یخ که زاید از شتا
یادگار صیف در دی این ثمار	هست آن یخ زان صعوبت یادگار
در تنت افسانه گوی نعمتی	هم‌چنان هر جزو جزوت ای فتی
هر یکی حاکی حال خوش بود	چون زنی که بیست فرزندش بود
بی بهاری کی شود زاینده باغ	حمل نبود بی ز مستی و ز لاغ
شد دلیل عشق‌بازی با بهار	حاملان و بچگانشان بر کنار
هم‌چو مریم حامل از شاهی نهان	هر درختی در رضاع کودکان
صد هزاران کف برو جوشیده شد	گرچه صد در آب آتشی پوشیده شد
کف بده انگشت اشارت می‌کند	گرچه آتش سخت پنهان می‌تند
حامل از تمثالهای حال و قال	هم‌چنین اجزای مستان وصال
چشم غایب گشته از نقش جهان	در جمال حال وا مانده دهان
لاجرم منظور این ابصار نیست	آن موالید از زه این چار نیست
لاجرم مستور پردهٔ ساده‌اند	آن موالید از تجلی زاده‌اند
وین عبارت جز پی ارشاد نیست	زاده گفتیم و حقیقت زاد نیست
بلبلی مفروش با این جنس گل	هین خمش کن تا بگوید شاه قل
بلبلا ترک زبان کن باش گوش	این گل گویاست پر جوش و خروش
شاهد عدل‌اند بر سر وصال	هر دو گون تمثال پاکیزه‌مثال
شاهد احبال و حشر ما مضی	هر دو گون حسن لطیف مرتضی
هر دم افسانهٔ زمستان می‌کند	هم‌چو یخ کاندر تموز مستجد
اندر آن ازمان و ایام عسیر	ذکر آن اریاح سرد و زمهریر
می‌کند افسانهٔ لطف خدا	هم‌چو آن میوه که در وقت شتا
وآن عروسان چمن را لمس و طمس	قصهٔ دور تبسمهای شمس
یا ازو واپرس یا خود یاد آر	حال رفت و ماند جزوت یادگار
زان دم نومید کن وا جستیی	چون فرو گیرد غمت گر چستیی
راتبهٔ انعامها را زان کمال	گفتییش ای غصهٔ منکر به حال
هم‌چو چاش گل تنت انبار چیست	گر بهر دم نت بهار و خرمیست
منکر گل شد گلاب اینت عجاب	چاش گل تن فکر تو هم‌چون گلاب
بر نبی‌خویان نثار مهر و میغ	از کپی‌خویان کفران که دریغ
وآن سپاس و شکر منهاج نبیست	آن لجاج کفر قانون کپیست
با نبی‌رویان تنسکها چه کرد	با کپی‌خویان تهتکها چه کرد
در خرابیهاست گنج عز و نور	در عمارتها سگانند و عقور
گم نکردی راه چندین فیلسوف	گر نبودی این بزوغ اندر خسوف
دیده بر خرطوم داغ ابلهی	زیرکان و عاقلان از گمرهی
که ز بی‌چیزی هزاران زهر خورد	آن یکی بیچارهٔ مفلس ز درد
کای خداوند و نگهبان رعا	لابه کردی در نماز و در دعا
بی فن من روزیم ده زین سرا	بی ز جهدی آفریدی مر مرا
پنج حس دیگری هم مستتر	پنج گوهر دادیم در درج سر
من کلیلم از بیانش شرم‌رو	لا یعد این داد و لا یحصی ز تو
کار رزاقیم تو کن مستوی	چونک در خلاقیم تنها توی
عاقبت زاری او بر کار شد	سالها زو این دعا بسیار شد
از خدا می‌خواست بی‌کسب و کلال	هم‌چو آن شخصی که روزی حلال
عهد داود لدنی معدلت	گاو آوردش سعادت عاقبت
هم ز میدان اجابت گو ربود	این متیم نیز زاریها نمود
از پی تاخیر پاداش و جزا	گاه بدظن می‌شدی اندر دعا
در دلش بشار گشتی و زعیم	باز ارجاء خداوند کریم
از جناب حق شنیدی که تعال	چون شدی نومید در جهد از کلال
بی ازین دو بر نیاید هیچ کار	خافضست و رافعست این کردگار
بی ازین دو نیست دورانش ای فلان	خفض ارضی بین و رفع آسمان
نیم سالی شوره نیمی سبز و تر	خفض و رفع این زمین نوعی دگر
نوع دیگر نیم روز و نیم شب	خفض و رفع روزگار با کرب
گاه صحت گاه رنجوری مضج	خفض و رفع این مزاج ممترج
قحط و جدب و صلح و جنگ از افتتان	هم‌چنین دان جمله احوال جهان
زین دو جانها موطن خوف و رجاست	این جهان با این دو پر اندر هواست
در شمال و در سموم بعث و مرگ	تا جهان لرزان بود مانند برگ
بشکند نرخ خم صدرنگ را	تا خم یک‌رنگی عیسی ما
هر چه آنجا رفت بی‌تلوین شدست	کان جهان هم‌چون نمکسار آمدست
می‌کند یک رنگ اندر گورها	خاک را بین خلق رنگارنگ را
خود نمکسار معانی دیگرست	این نمکسار جسوم ظاهرست
از ازل آن تا ابد اندر نویست	آن نمکسار معانی معنویست
آن نوی بی ضد و بی ند و عدد	این نوی را کهنگی ضدش بود
صد هزاران نوع ظلمت شد ضیا	آنچنان که از صقل نور مصطفی
جملگی یک‌رنگ شد زان الپ الغ	از جهود و مشرک و ترسا و مغ
شد یکی در نور آن خورشید راز	صد هزاران سایه کوتاه و دراز
گونه گونه سایه در خورشید رهن	نه درازی ماند نه کوته نه پهن
بر بد و بر نیک کشف و ظاهرست	لیک یک‌رنگی که اندر محشرست
نقشهامان در خور خصلت شود	که معانی آن جهان صورت شود
این بطانه روی کار جامه‌ها	گردد آنگه فکر نقش نامه‌ها
دوک نطق اندر ملل صد رنگ ریس	این زمان سرها مثال گاو پیس
عالم یک رنگ کی گردد جلی	نوبت صدرنگیست و صددلی
این شبست و آفتاب اندر رهان	نوبت زنگست رومی شد نهان
نوبت قبطست و فرعونست شاه	نوبت گرگست و یوسف زیر چاه
این سگان را حصه باشد روز چند	تا ز رزق بی‌دریغ خیره‌خند
تا شود امر تعالوا منتشر	در درون بیشه شیران منتظر
بی‌حجابی حق نماید دخل و خرج	پس برون آیند آن شیران ز مرج
پیسه گاوان بسملان آن روز نحر	جوهر انسان بگیرد بر و بحر
مؤمنان را عید و گاوان را هلاک	روز نحر رستخیز سهمناک
هم‌چو کشتیها روان بر روی بحر	جملهٔ مرغان آب آن روز نحر
تا که ینجو من نجا واستیقنه	تا که یهلک من هلک عن بینه
تا که زاغان سوی گورستان روند	تا که بازان جانب سلطان روند
نقل زاغان آمدست اندر جهان	که استخوان و اجزاء سرگین هم‌چو نان
کرم سرگین از کجا باغ از کجا	قند حکمت از کجا زاغ از کجا
نیست لایق عود و مشک و کون خر	نیست لایق غزو نفس و مرد غر
کی دهد آنک جهاد اکبرست	چون غزا ندهد زنان را هیچ دست
گشته باشد خفیه هم‌چون مریمی	جز بنادر در تن زن رستمی
خفیه‌اند و ماده از ضعف جنان	آنچنان که در تن مردان زنان
هر که در مردی ندید آمادگی	آن جهان صورت شود آن مادگی
کفش آن پا کلاه آن سرست	روز عدل و عدل داد در خورست
تا به غرب خود رود هر غاربی	تا به مطلب در رسد هر طالبی
جفت تابش شمس و جفت آب میغ	نیست هر مطلوب از طالب دریغ
قهر بین چون قهر کردی اختیار	هست دنیا قهرخانهٔ کردگار
تیغ قهر افکنده اندر بحر و بر	استخوان و موی مقهوران نگر
شرح قهر حق کننده بی‌کلام	پر و پای مرغ بین بر گرد دام
وآنک کهنه گشت هم پشته نماند	مرد او بر جای خرپشته نشاند
پیل را با پیل و بق را جنس بق	هر کسی را جفت کرده عدل حق
مونس بوجهل عتبه و ذوالخمار	مونس احمد به مجلس چار یار
قبلهٔ عبدالبطون شد سفره‌ای	کعبهٔ جبریل و جانها سدره‌ای
قبلهٔ عقل مفلسف شد خیال	قبلهٔ عارف بود نور وصال
قبلهٔ مطمع بود همیان زر	قبلهٔ زاهد بود یزدان بر
قبلهٔ صورت‌پرستان نقش سنگ	قبلهٔ معنی‌وران صبر و درنگ
قبلهٔ ظاهرپرستان روی زن	قبلهٔ باطن‌نشینان ذوالمنن
ور ملولی رو تو کار خویش کن	هم‌چنین برمی‌شمر تازه و کهن
وآن سگان را آب تتماج و تغار	رزق ما در کاس زرین شد عقار
در خور آن رزق بفرستاده‌ایم	لایق آنک بدو خو داده‌ایم
خوی این را مست جانان کرده‌ایم	خوی آن را عاشق نان کرده‌ایم
پس چه از درخورد خویت می‌رمی	چون به خوی خود خوشی و خرمی
رستمی خوش آمدت خنجر بگیر	مادگی خوش آمدت چادر بگیر
گشته است از زخم درویشی عقیر	این سخن پایان ندارد وآن فقیر
واقعهٔ بی‌خواب صوفی‌راست خو	دید در خواب او شبی و خواب کو
رقعه‌ای در مشق وراقان طلب	هاتفی گفتش کای دیده تعب
سوی کاغذپاره‌هاش آور تو دست	خفیه زان وراق کت همسایه است
بس بخوان آن را به خلوت ای حزین	رقعه‌ای شکلش چنین رنگش چنین
پس برون رو ز انبهی و شور و شر	چون بدزدی آن ز وراق ای پسر
هین مجو در خواندن آن شرکتی	تو بخوان آن را به خود در خلوتی
که نیابد غیر تو زان نیم جو	ور شود آن فاش هم غمگین مشو
ورد خود کن دم به دم لاتقنطوا	ور کشد آن دیر هان زنهار تو
بر دل او زد که رو زحمت ببر	این بگفت و دست خود آن مژده‌ور
می‌نگنجید از فرح اندر جهان	چون به خویش آمد ز غیبت آن جوان
گر نبودی رفق و حفظ و لطف حق	زهرهٔ او بر دریدی از قلق
گوش او بشنید از حضرت جواب	یک فرح آن کز پس شصد حجاب
شد سرافراز و ز گردون بر گذشت	از حجب چون حس سمعش در گذشت
زان حجاب غیب هم یابد گذار	که بود کان حس چشمش ز اعتبار
پس پیاپی گرددش دید و خطاب	چون گذاره شد حواسش از حجاب
دست می‌برد او به مشقش سو به سو	جانب دکان وراق آمد او
با علاماتی که هاتف گفته بود	پیش چشمش آمد آن مکتوب زود
این زمان وا می‌رسم ای اوستاد	در بغل زد گفت خواجه خیر باد
وز تحیر واله و حیران بماند	رفت کنج خلوتی و آن را بخواند
چون فتاده ماند اندر مشقها	که بدین سان گنج‌نامهٔ بی‌بها
کز پی هر چیز یزدان حافظست	باز اندر خاطرش این فکر جست
که کسی چیزی رباید از گزاف	کی گذارد حافظ اندر اکتناف
بی رضای حق جوی نتوان ربود	گر بیابان پر شود زر و نقود
بی قدر یادت نماند نکته‌ای	ور بخوانی صد صحف بی سکته‌ای
علمهای نادره یابی ز جیب	ور کنی خدمت نخوانی یک کتاب
کان فزون آمد ز ماه آسمان	شد ز جیب آن کف موسی ضو فشان
سر بر آوردستت ای موسی ز جیب	کانک می‌جستی ز چرخ با نهیب
هست عکس مدرکات آدمی	تا بدانی که آسمانهای سمی
از دو عالم پیشتر عقل آفرید	نی که اول دست برد آن مجید
که نباشد محرم عنقا مگس	این سخن پیدا و پنهانست بس
قصهٔ گنج و فقیر آور به سر	باز سوی قصه باز آ ای پسر
که برون شهر گنجی دان دفین	اندر آن رقعه نبشته بود این
پشت او در شهر و در در فدفدست	آن فلان قبه که در وی مشهدست
وانگهان از قوس تیری بر گذار	پشت با وی کن تو رو در قبله آر
بر کن آن موضع که تیرت اوفتاد	چون فکندی تیر از قوس ای سعاد
تیر پرانید در صحن فضا	پس کمان سخت آورد آن فتی
کند آن موضع که تیرش اوفتاد	زو تبر آورد و بیل او شاد شاد
خود ندید از گنج پنهانی اثر	کند شد هم او و هم بیل و تبر
لیک جای گنج را نشناختی	هم‌چنین هر روز تیر انداختی
فجفجی در شهر افتاد و عوام	چونک این را پیشه کرد او بر دوام
آن گروهی که بدند اندر کمین	پس خبر کردند سلطان را ازین
که فلانی گنج‌نامه یافتست	عرضه کردند آن سخن را زیردست
جز که تسلیم و رضا چاره ندید	چون شنید این شخص کین با شه رسید
رقعه را آن شخص پیش او نهاد	پیش از آنک اشکنجه بیند زان قباد
گنج نه و رنج بی‌حد دیده‌ام	گفت تا این رقعه را یابیده‌ام
لیک پیچیدم بسی من هم‌چو مار	خود نشد یک حبه از گنج آشکار
که زیان و سود این بر من حرام	مدت ماهی چنینم تلخ‌کام
ای شه پیروزجنگ و دزگشا	بوک بختت بر کند زین کان غطا
تیر می‌انداخت و برمی‌کند چاه	مدت شش ماه و افزون پادشاه
تیر داد انداخت و هر سو گنج جست	هرکجا سخته کمانی بود چست
هم‌چو عنقا نام فاش و ذات نی	غیر تشویش و غم و طامات نی
شاه شد زان گنج دل سیر و ملول	چونک تعویق آمد اندر عرض و طول
رقعه را از خشم پیش او فکند	دشتها را گز گز آن شه چاه کند
تو بدین اولیتری کت کار نیست	گفت گیر این رقعه کش آثار نیست
که بسوزد گل بگردد گرد خار	نیست این کار کسی کش هست کار
منتظر که روید از آهن گیا	نادر افتد اهل این ماخولیا
تو که داری جان سخت این را بجو	سخت جانی باید این فن را چو تو
ور بیابی آن به تو کردم حلال	گر نیابی نبودت هرگز ملال
عشق باشد کان طرف بر سر دود	عقل راه ناامیدی کی رود
عقل آن جوید کز آن سودی برد	لاابالی عشق باشد نی خرد
در بلا چون سنگ زیر آسیا	ترک‌تاز و تن‌گداز و بی‌حیا
بهره‌جویی را درون خویش کشت	سخت‌رویی که ندارد هیچ پشت
آنچنان که پاک می‌گیرد ز هو	پاک می‌بازد نباشد مزدجو
می‌سپارد باز بی‌علت فتی	می‌دهد حق هستیش بی‌علتی
پاک‌بازی خارج هر ملتست	که فتوت دادن بی علتست
پاک بازانند قربانان خاص	زانک ملت فضل جوید یا خلاص
نی در سود و زیانی می‌زنند	نی خدا را امتحانی می‌کنند
شه مسلم داشت آن مکروب را	چونک رقعهٔ گنج پر آشوب را
رفت و می‌پیچید در سودای خویش	گشت آمن او ز خصمان و ز نیش
کلب لیسد خویش ریش خویش را	یار کرد او عشق درداندیش را
محرمش در ده یکی دیار نیست	عشق را در پیچش خود یار نیست
عقل از سودای او کورست و کر	نیست از عاشق کسی دیوانه‌تر
طب را ارشاد این احکام نیست	زآنک این دیوانگی عام نیست
دفتر طب را فرو شوید به خون	گر طبیبی را رسد زین گون جنون
روی جمله دلبران روپوش اوست	طب جملهٔ عقلها منقوش اوست
نیست ای مفتون ترا جز خویش خویش	روی در روی خود آر ای عشق‌کیش
لیس للانسان الا ما سعی	قبله از دل ساخت آمد در دعا
سالها اندر دعا پیچیده بود	پیش از آن کو پاسخی بشنیده بود
از کرم لبیک پنهان می‌شنید	بی‌اجابت بر دعاها می‌تنید
ز اعتماد جود خلاق جلیل	چونک بی‌دف رقص می‌کرد آن علیل
گوش اومیدش پر از لبیک بود	سوی او نه هاتف و نه پیک بود
از دلش می‌روفت آن دعوت ملال	بی‌زبان می‌گفت اومیدش تعال
تو مخوان می‌رانش کان پر دوختست	آن کبوتر را که بام آموختست
کز ملاقات تو بر رستست جانش	ای ضیاء الحق حسام‌الدین برانش
هم بگرد بام تو آرد طواف	گر برانی مرغ جانش از گزاف
پر زنان بر اوج مست دام تست	چینه و نقلش همه بر بام تست
در ادای شکرت ای فتح و فتوح	گر دمی منکر شود دزدانه روح
طشت آتش می‌نهد بر سینه‌اش	شحنهٔ عشق مکرر کینه‌اش
شاه عشقت خواند زوتر باز گرد	که بیا سوی مه و بگذر ز گرد
چون کبوتر پر زنم مستانه من	گرد این بام و کبوترخانه من
من سقیمم عیسی مریم توی	جبرئیل عشقم و سدره‌م توی
خوش بپرس امروز این بیمار را	جوش ده آن بحر گوهربار را
گرچه این دم نوبت بحران اوست	چون تو آن او شدی بحر آن اوست
آنچ پنهانست یا رب زینهار	این خود آن ناله‌ست کو کرد آشکار
یک دهان پنهانست در لبهای وی	دو دهان داریم گویا هم‌چو نی
های هویی در فکنده در هوا	یک دهان نالان شده سوی شما
که فغان این سری هم زان سرست	لیک داند هر که او را منظرست
های هوی روح از هیهای اوست	دمدمهٔ این نای از دمهای اوست
نی جهان را پر نکردی از شکر	گر نبودی با لبش نی را سمر
که چنین پر جوش چون دریاستی	با کی خفتی وز چه پهلو خاستی
در دل دریای آتش راندی	یا ابیت عند ربی خواندی
عصمت جان تو گشت ای مقتدا	نعرهٔ یا نار کونی باردا
کی توان اندود خورشیدی به گل	ای ضیاء الحق حسام دین و دل
که بپوشانند خورشید ترا	قصد کردستند این گل‌پاره‌ها
باغها از خنده مالامال تست	در دل که لعلها دلال تست
تا ز صد خرمن یکی جو گفتمی	محرم مردیت را کو رستمی
چون علی سر را فرو چاهی کنم	چون بخواهم کز سرت آهی کنم
یوسفم را قعر چه اولیترست	چونک اخوان را دل کینه‌ورست
چه چه باشد خیمه بر صحرا زنم	مست گشتم خویش بر غوغا زنم
وانگه آن کر و فر مستانه بین	بر کف من نه شراب آتشین
زآنک ما غرقیم این دم در عصیر	منتظر گو باش بی گنج آن فقیر
از من غرقه شده یاری مخواه	از خدا خواه ای فقیر این دم پناه
از خود و از ریش خویشم یاد نیست	که مرا پروای آن اسناد نیست
در شرابی که نگنجد تار مو	باد سبلت کی بگنجد و آب رو
خواجه را از ریش و سبلت وا رهان	در ده ای ساقی یکی رطلی گران
لیک ریش از رشک ما بر می‌کند	نخوتش بر ما سبالی می‌زند
که همی‌دانیم تزویرات او	مات او و مات او و مات او
پیر می‌بیند معین مو به مو	از پس صد سال آنچ آید ازو
که نبیند پیر اندر خشت خام	اندر آیینه چه بیند مرد عام
هست بر کوسه یکایک آن پدید	آنچ لحیانی به خانهٔ خود ندید
هم‌چو خس در ریش چون افتاده‌ای	رو به دریایی که ماهی‌زاده‌ای
در میان موج و بحر اولیتری	خس نه‌ای دور از تو رشک گوهری
گوهر و ماهیش غیر موج نیست	بحر وحدانست جفت و زوج نیست
دور از آن دریا و موج پاک او	ای محال و ای محال اشراک او
لیک با احول چه گویم هیچ هیچ	نیست اندر بحر شرک و پیچ پیچ
لازم آید مشرکانه دم زدن	چونک جفت احولانیم ای شمن
جز دوی ناید به میدان مقال	آن یکیی زان سوی وصفست و حال
یا دهان بر دوز و خوش خاموش کن	یا چو احول این دوی را نوش کن
احولانه طبل می‌زن والسلام	یا به نوبت گه سکوت و گه کلام
گل ببینی نعره زن چون بلبلان	چون ببینی محرمی گو سر جان
لب ببند و خویشتن را خنب ساز	چون ببینی مشک پر مکر و مجاز
ورنه سنگ جهل او بشکست خنب	دشمن آبست پیش او مجنب
خوش مدارا کن به عقل من لدن	با سیاستهای جاهل صبر کن
صبر صافی می‌کند هر جا دلیست	صبر با نااهل اهلان را جلاست
صفوت آیینه آمد در جلا	آتش نمرود ابراهیم را
نوح را شد صیقل مرآت روح	جور کفر نوحیان و صبر نوح
بهر صیت بوالحسین خارقان	رفت درویشی ز شهر طالقان
بهر دید شیخ با صدق و نیاز	کوهها ببرید و وادی دراز
گرچه در خوردست کوته می‌کنم	آنچ در ره دید از رنج و ستم
خانهٔ آن شاه را جست او نشان	چون به مقصد آمد از ره آن جوان
زن برون کرد از در خانه سرش	چون به صد حرمت بزد حلقهٔ درش
ژگفت بر قصد زیارت آمدم	که چه می‌خواهی بگو ای ذوالکرم
این سفرگیری و این تشویش بین	خنده‌ای زد زن که خه‌خه ریش بین
که به بیهوده کنی این عزم راه	خود ترا کاری نبود آن جایگاه
یا ملولی وطن غالب شدت	اشتهای گول‌گردی آمدت
بر تو وسواس سفر را در گشاد	یا مگر دیوت دو شاخه بر نهاد
من نتوانم باز گفتن آن همه	گفت نافرجام و فحش و دمدمه
آن مرید افتاد از غم در نشیب	از مثل وز ریش‌خند بی‌حساب
با همه آن شاه شیرین‌نام کو	اشکش از دیده بجست و گفت او
دام گولان و کمند گمرهی	گفت آن سالوس زراق تهی
اوفتاده از وی اندر صد عتو	صد هزاران خام ریشان هم‌چو تو
خیر تو باشد نگردی زو غوی	گر نبینیش و سلامت وا روی
بانگ طبلش رفته اطراف دیار	لاف‌کیشی کاسه‌لیسی طبل‌خوار
در چنین گاوی چه می‌مالند دست	سبطیند این قوم و گوساله‌پرست
هر که او شد غرهٔ این طبل‌خوار	جیفة اللیلست و بطال النهار
مکر و تزویری گرفته کینست حال	هشته‌اند این قوم صد علم و کمال
عابدان عجل را ریزند خون	آل موسی کو دریغا تاکنون
کو عمر کو امر معروفی درشت	شرع و تقوی را فکنده سوی پشت
رخصت هر مفسد قلاش شد	کین اباحت زین جماعت فاش شد
کو نماز و سبحه و آداب او	کو ره پیغامبری و اصحاب او
روز روشن از کجا آمد عسس	بانگ زد بر وی جوان و گفت بس
اسمانها سجده کردند از شگفت	نور مردان مشرق و مغرب گرفت
زیر چادر رفت خورشید از خجل	آفتاب حق بر آمد از حمل
کی بگرداند ز خاک این سرا	ترهات چون تو ابلیسی مرا
تا بگردی باز گردم زین جناب	من به بادی نامدم هم‌چون سحاب
قبله بی آن نور شد کفر و صنم	عجل با آن نور شد قبلهٔ کرم
هست اباحت کز خدا آمد کمال	هست اباحت کز هوای آمد ضلال
آن طرف کان نور بی‌اندازه تافت	کفر ایمان گشت و دیو اسلام یافت
از همه کروبیان برده سبق	مظهر عزست و محبوب به حق
سجده آرد مغز را پیوست پوست	سجده آدم را بیان سبق اوست
هم تو سوزی هم سرت ای گنده‌پوز	شمع حق را پف کنی تو ای عجوز
کی شود خورشید از پف منطمس	کی شود دریا ز پوز سگ نجس
چیست ظاهرتر بگو زین روشنی	حکم بر ظاهر اگر هم می‌کنی
باشد اندر غایت نقص و قصور	جمله ظاهرها به پیش این ظهور
شمع کی میرد بسوزد پوز او	هر که بر شمع خدا آرد پف او
کین جهان ماند یتیم از آفتاب	چون تو خفاشان بسی بینند خواب
هست صد چندان که بد طوفان نوح	موجهای تیز دریاهای روح
نوح و کشتی را بهشت و کوه جست	لیک اندر چشم کنعان موی رست
نیم موجی تا به قعر امتهان	کوه و کنعان را فرو برد آن زمان
سگ ز نور ماه کی مرتع کند	مه فشاند نور و سگ وع وع کند
ترک رفتن کی کنند از بانگ سگ	شب روان و همرهان مه بتگ
کی کند وقف از پی هر گنده‌پیر	جزو سوی کل دوان مانند تیر
معرفت محصول زهد سالفست	جان شرع و جان تقوی عارفست
معرفت آن کشت را روییدنست	زهد اندر کاشتن کوشیدنست
جان این کشتن نباتست و حصاد	پس چو تن باشد جهاد و اعتقاد
کاشف اسرار و هم مکشوف اوست	امر معروف او و هم معروف اوست
پوست بندهٔ مغز نغزش دایماست	شاه امروزینه و فردای ماست
پس گلوی جمله کوران را فشرد	چون انا الحق گفت شیخ و پیش برد
پس چه ماند تو بیندیش ای جحود	چون انای بنده لا شد از وجود
بعد لا آخر چه می‌ماند دگر	گر ترا چشمیست بگشا در نگر
که کند تف سوی مه یا آسمان	ای بریده آن لب و حلق و دهان
تف سوی گردون نیابد مسلکی	تف برویش باز گردد بی شکی
هم‌چو تبت بر روان بولهب	تا قیامت تف برو بارد ز رب
سگ کسی که خواند او را طبل‌خوار	طبل و رایت هست ملک شهریار
شرق و مغرب جمله نانخواه وی‌اند	آسمانها بندهٔ ماه وی‌اند
جمله در انعام و در توزیع او	زانک لولاکست بر توقیع او
گردش و نور و مکانی ملک	گر نبودی او نیابیدی فلک
هیبت و ماهی و در شاهوار	گر نبودی او نیابیدی به حار
در درونه گنج و بیرون یاسمین	گر نبودی او نیابیدی زمین
میوه‌ها لب‌خشک باران وی‌اند	رزقها هم رزق‌خواران وی‌اند
صدقه‌بخش خویش را صدقه بده	هین که معکوس است در امر این گره
هین غنی راده زکاتی ای فقیر	از فقیرستت همه زر و حریر
چون عیال کافر اندر عقد نوح	چون تو ننگی جفت آن مقبول‌روح
پاره‌پاره کردمی این دم ترا	گر نبودی نسبت تو زین سرا
تا مشرف گشتمی من در قصاص	دادمی آن نوح را از تو خلاص
این چنین گستاخیی ناید ز من	لیک با خانهٔ شهنشاه زمن
ورنه اکنون کردمی من کردنی	رو دعا کن که سگ این موطنی
شیخ را می‌جست از هر سو بسی	بعد از آن پرسان شد او از هر کسی
رفت تا هیزم کشد از کوهسار	پس کسی گفتش که آن قطب دیار
در هوای شیخ سوی بیشه رفت	آن مرید ذوالفقاراندیش تفت
وسوسه تا خفیه گردد مه ز گرد	دیو می‌آورد پیش هوش مرد
دارد اندر خانه یار و همنشین	کین چنین زن را چرا این شیخ دین
با امام‌الناس نسناس از کجا	ضد را با ضد ایناس از کجا
که اعتراض من برو کفرست و کین	باز او لاحول می‌کرد آتشین
که بر آرد نفس من اشکال و دق	من کی باشم با تصرفهای حق
زین تعرف در دلش چون کاه دود	باز نفسش حمله می‌آورد زود
که بود با او به صحبت هم مقیل	که چه نسبت دیو را با جبرئیل
چون تواند ساخت با ره‌زن دلیل	چون تواند ساخت با آزر خلیل
زود پیش افتاد بر شیری سوار	اندرین بود او که شیخ نامدار
بر سر هیزم نشسته آن سعید	شیر غران هیزمش را می‌کشید
مار را بگرفته چون خرزن به کف	تازیانه‌ش مار نر بود از شرف
هم سواری می‌کند بر شیر مست	تو یقین می‌دان که هر شیخی که هست
لیک آن بر چشم جان ملبوس نیست	گرچه آن محسوس و این محسوس نیست
پیش دیدهٔ غیب‌دان هیزم‌کشان	صد هزاران شیر زیر را نشان
تا که بیند نیز او که نیست مرد	لیک یک یک را خدا محسوس کرد
گفت آن را مشنو ای مفتون دیو	دیدش از دور و بخندید آن خدیو
هم ز نور دل بلی نعم الدلیل	از ضمیر او بدانست آن جلیل
آنچ در ره رفت بر وی تا کنون	خواند بر وی یک به یک آن ذوفنون
بر گشاد آن خوش‌سراینده دهن	بعد از آن در مشکل انکار زن
آن خیال نفس تست آنجا مه‌ایست	کان تحمل از هوای نفس نیست
کی کشیدی شیر نر بیگار من	گرنه صبرم می‌کشیدی بار زن
مست و بی‌خود زیر محملهای حق	اشتران بختییم اندر سبق
تا بیندیشم من از تشنیع عام	من نیم در امر و فرمان نیم‌خام
جان ما بر رو دوان جویان اوست	عام ما و خاص ما فرمان اوست
جان ما چون مهره در دست خداست	فردی ما جفتی ما نه از هواست
نه ز عشق رنگ و نه سودای بو	ناز آن ابله کشیم و صد چو او
کر و فر ملحمهٔ ما تا کجاست	این قدر خود درس شاگردان ماست
جز سنابرق مه الله نیست	تا کجا آنجا که جا را راه نیست
نور نور نور نور نور نور	از همه اوهام و تصویرات دور
تا بسازی با رفیق زشت‌خو	بهر تو ار پست کردم گفت و گو
از پی الصبر مفتاح الفرج	تا کشی خندان و خوش بار حرج
گردی اندر نور سنتها رسان	چون بسازی با خسی این خسان
از چنین ماران بسی پیچیده‌اند	که انبیا رنج خسان بس دیده‌اند
بود در قدمت تجلی و ظهور	چون مراد و حکم یزدان غفور
وان شه بی‌مثل را ضدی نبود	بی ز ضدی ضد را نتوان نمود
تا بود شاهیش را آیینه‌ای	پس خلیفه ساخت صاحب‌سینه‌ای
وانگه از ظلمت ضدش بنهاد او	بس صفای بی‌حدودش داد او
آن یکی آدم دگر ابلیس راه	دو علم بر ساخت اسپید و سیاه
چالش و پیکار آنچ رفت رفت	در میان آن دو لشکرگاه زفت
ضد نور پاک او قابیل شد	هم‌چنان دور دوم هابیل شد
تا به نمرود آمد اندر دور دور	هم‌چنان این دو علم از عدل و جور
وآن دو لشکر کین‌گزار و جنگ‌جو	ضد ابراهیم گشت و خصم او
فیصل آن هر دو آمد آتشش	چون درازی جنگ آمد ناخوشش
تا شود حل مشکل آن دو نفر	پس حکم کرد آتشی را و نکر
تا به فرعون و به موسی شفیق	دور دور و قرن قرن این دو فریق
چون ز حد رفت و ملولی می‌فزود	سالها اندر میانشان حرب بود
تا که ماند کی برد زین دو سبق	آب دریا را حکم سازید حق
با ابوجهل آن سپهدار جفا	هم‌چنان تا دور و طور مصطفی
صیحه‌ای که جانشان را در ربود	هم نکر سازید از بهر ثمود
زود خیزی تیزرو یعنی که باد	هم نکر سازید بهر قوم عاد
در حلیمی این زمین پوشید کین	هم نکر سازید بر قارون ز کین
برد قارون را و گنجش را به قعر	تا حلیمی زمین شد جمله قهر
دفع تیغ جوع نان چون جوشنست	لقمه‌ای را که ستون این تنست
چون خناق آن نان بگیرد در گلو	چونک حق قهری نهد در نان تو
حق دهد او را مزاج زمهریر	این لباسی که ز سرما شد مجیر
سرد هم‌چون یخ گزنده هم‌چو برف	تا شود بر تنت این جبهٔ شگرف
زو پناه آری به سوی زمهریر	تا گریزی از وشق هم از حریر
غافل از قصهٔ عذاب ظله‌ای	تو دو قله نیستی یک قله‌ای
خانه و دیوار را سایه مده	امر حق آمد به شهرستان و ده
تا بدان مرسل شدند امت شتاب	مانع باران مباش و آفتاب
باقیش از دفتر تفسیر خوان	که بمردیم اغلب ای مهتر امان
گر ترا عقلیست آن نکته بس است	چون عصا را مار کرد آن چست‌دست
چشمهٔ افسرده است و کرده ایست	تو نظر داری ولیک امعانش نیست
که بکن ای بنده امعان نظر	زین همی گوید نگارندهٔ فکر
لیک ای پولاد بر داود گرد	آن نمی‌خواهد که آهن کوب سرد
دل فسردت رو به خورشید روان	تن بمردت سوی اسرافیل ران
نک بسوفسطایی بدظن رسی	در خیال از بس که گشتی مکتسی
شد ز حس محروم و معزول از وجود	او خود از لب خرد معزول بود
گر بگویی خلق را رسوایی است	هین سخن‌خا نوبت لب‌خایی است
چون ز تن جان رست گویندش روان	چیست امعان چشمه را کردن روان
باز رست و شد روان اندر چمن	آن حکیمی را که جان از بند تن
بهر فرق ای آفرین بر جانش باد	دو لقب را او برین هر دو نهاد
گر گلی را خار خواهد آن شود	در بیان آنک بر فرمان رود
جمله بنشستند اندر دایره	مؤمنان از دست باد ضایره
بس چنین کشتی و طوفان دارد او	یاد طوفان بود و کشتی لطف هو
تا به حرص خویش بر صفها زند	پادشاهی را خدا کشتی کند
قصدش آنک ملک گردد پای‌بند	قصد شه آن نه که خلق آمن شوند
تا بیابد او ز زخم آن دم مناص	آن خراسی می‌دود قصدش خلاص
یاکه کنجد را بدان روغن کند	قصد او آن نه که آبی بر کشد
نه برای بردن گردون و رخت	گاو بشتابد ز بیم زخم سخت
تا مصالح حاصل آید در تبع	لیک دادش حق چنین خوف وجع
بهر خود کوشد نه اصلاح جهان	هم‌چنان هر کاسبی اندر دکان
در تبع قایم شده زین عالمی	هر یکی بر درد جوید مرهمی
هر یکی از ترس جان در کار باخت	حق ستون این جهان از ترس ساخت
کرد او معمار و اصلاح زمین	حمد ایزد را که ترسی را چنین
هیچ ترسنده نترسد خود ز خود	این همه ترسنده‌اند از نیک و بد
که قریبست او اگر محسوس نیست	پس حقیقت بر همه حاکم کسیست
لیک محسوس حس این خانه نی	هست او محسوس اندر مکمنی
نیست حس این جهان آن دیگرست	آن حسی که حق بر آن حس مظهرست
بایزید وقت بودی گاو و خر	حس حیوان گر بدیدی آن صور
وآنک کشتی را براق نوح کرد	آنک تن را مظهر هر روح کرد
او کند طوفان تو ای نورجو	گر بخواهد عین کشتی را به خو
با غم و شادیت کرد او متصل	هر دمت طوفان و کشتی ای مقل
لرزها بین در همه اجزای خویش	گر نبینی کشتی و دریا به پیش
ترس دارد از خیال گونه‌گون	چون نبیند اصل ترسش را عیون
کور پندارد لگدزن اشترست	مشت بر اعمی زند یک جلف مست
کور را گوشست آیینه نه دید	زانک آن دم بانگ اشتر می‌شنید
یا مگر از قبهٔ پر طنگ بود	باز گوید کور نه این سنگ بود
آنک او ترس آفرید اینها نمود	این نبود و او نبود و آن نبود
هیچ کس از خود نترسد ای حزین	ترس و لرزه باشد از غیری یقین
فهم کژ کردست او این درس را	آن حکیمک وهم خواند ترس را
هیچ قلبی بی‌صحیحی کی رود	هیچ وهمی بی‌حقیقت کی بود
در دو عالم هر دروغ از راست خاست	کی دروغی قیمت آرد بی ز راست
بر امید آن روان کرد او دروغ	راست را دید او رواجی و فروغ
شکر نعمت گو مکن انکار راست	ای دروغی که ز صدقت این نواست
یا ز کشتیها و دریاهای او	از مفلسف گویم و سودای او
گویم از کل جزو در کل داخلست	بل ز کشتیهاش کان پند دلست
صحبت این خلق را طوفان شناس	هر ولی را نوح و کشتیبان شناس
ز آشنایان و ز خویشان کن حذر	کم گریز از شیر و اژدرهای نر
یادهاشان غایبی‌ات می‌چرند	در تلاقی روزگارت می‌برند
از قف تن فکر را شربت‌مکی	چون خر تشنه خیال هر یکی
شبنمی که داری از بحر الحیات	نشف کرد از تو خیال آن وشات
آن بود کان می‌نجنبد در رکون	پس نشان نشف آب اندر غصون
می‌کشی هر سو کشیده می‌شود	عضو حر شاخ تر و تازه بود
هم توانی کرد چنبر گردنش	گر سبد خواهی توانی کردنش
ناید آن سویی که امرش می‌کشد	چون شد آن ناشف ز نشف بیخ خود
چون نیابد شاخ از بیخش طبی	پس بخوان قاموا کسالی از نبی
بر فقیر و گنج و احوالش زنم	آتشین است این نشان کوته کنم
آتش جان بین کزو سوزد خیال	آتشی دیدی که سوزد هر نهال
زین چنین آتش که شعله زد ز جان	نه خیال و نه حقیقت را امان
کل شیء هالک الا وجهه	خصم هر شیر آمد و هر روبه او
چون الف در بسم در رو درج شو	در وجوه وجه او رو خرج شو
هست او در بسم و هم در بسم نیست	آن الف در بسم پنهان کرد ایست
وقت حذف حرف از بهر صلات	هم‌چنین جملهٔ حروف گشته مات
وصل بی و سین الف را بر نتافت	از صله‌ست و بی و سین زو وصل یافت
واجب آید که کنم کوته مقال	چونک حرفی برنتابد این وصال
خامشی اینجا مهمتر واجبیست	چون یکی حرفی فراق سین و بیست
بی و سین بی او همی‌گویند الف	چون الف از خود فنا شد مکتنف
هم‌چنین قال الله از صمتش بجست	ما رمیت اذ رمیت بی ویست
چونک شد فانی کند دفع علل	تا بود دارو ندارد او عمل
مثنوی را نیست پایانی امید	گر شود بیشه قلم دریا مداد
می‌دهد تقطیع شعرش نیز دست	چارچوب خشت‌زن تا خاک هست
خاک سازد بحر او چون کف کند	چون نماند خاک و بودش جف کند
بیشه‌ها از عین دریا سر کشد	چون نماند بیشه و سر در کشد
حدثوا عن بحرنا اذ لا حرج	بهر این گفت آن خداوند فرج
هم ز لعبت گو که کودک‌راست به	باز گرد از بحر و رو در خشک نه
جانش گردد با یم عقل آشنا	تا ز لعبت اندک اندک در صبا
گرچه با عقلست در ظاهر ابی	عقل از آن بازی همی‌یابد صبی
جزو باید تا که کل را فی کند	کودک دیوانه بازی کی کند
عاجز آورد از بیا و از بیا	نک خیال آن فقیرم بی‌ریا
زانک در اسرار همراز ویم	بانگ او تو نشنوی من بشنوم
دوست کی باشد به معنی غیر دوست	طالب گنجش مبین خود گنج اوست
سجده پیش آینه‌ست از بهر رو	سجده خود را می‌کند هر لحظه او
بی‌خیالی زو نماندی هیچ چیز	گر بدیدی ز آینه او یک پشیز
دانش او محو نادانی شدی	هم خیالاتش هم او فانی شدی
سر برآوردی عیان که انی انا	دانشی دیگر ز نادانی ما
که آدمید و خویش بینیدش دمی	اسجدوا لادم ندا آمد همی
تا زمین شد عین چرخ لاژورد	احولی از چشم ایشان دور کرد
گشت لا الا الله و وحدت شکفت	لا اله گفت و الا الله گفت
وقت آن آمد که گوش ما کشد	آن حبیب و آن خلیل با رشد
آنچ پوشیدیم از خلقان مگو	سوی چشمه که دهان زینها بشو
تو به قصد کشف گردی جرم‌دار	ور بگویی خود نگردد آشکار
قایل این سامع این هم منم	لیک من اینک بریشان می‌تنم
رنج کیش‌اند این گروه از رنج گو	صورت درویش و نقش گنج گو
می‌خورند از زهر قاتل جام‌جام	چشمهٔ راحت بریشان شد حرام
تا کنند این چشمه‌ها را خشک‌بند	خاکها پر کرده دامن می‌کشند
مکتنس زین مشت خاک نیک و بد	کی شود این چشمهٔ دریامدد
بی‌شما من تا ابد پیوسته‌ام	لیک گوید با شما من بسته‌ام
خاک‌خوار و آب را کرده رها	قوم معکوس‌اند اندر مشتها
اژدها را متکا دارند خلق	ضد طبع انبیا دارند خلق
هیچ دانی از چه دیده بسته‌ای	چشم‌بند ختم چون دانسته‌ای
یک به یک بئس البدل دان آن ترا	بر چه بگشادی بدل این دیده‌ها
آیسان را از کرم در یافته‌ست	لیک خورشید عنایت تافته‌ست
عین کفران را انابت ساخته	نرد بس نادر ز رحمت باخته
منفجر کرده دو صد چشمهٔ وداد	هم ازین بدبختی خلق آن جواد
مهره را از مار پیرایه دهد	غنچه را از خار سرمایه دهد
وز کف معسر برویاند یسار	از سواد شب برون آرد نهار
کو با داود گردد هم رسیل	آرد سازد ریگ را بهر خلیل
بر گشاید بانگ چنگ و زیر و بم	کوه با وحشت در آن ابر ظلم
ترک آن کردی عوض از ما بگیر	خیز ای داود از خلقان نفیر
از پی این گنج کردم یاوه‌تاز	گفت آن درویش ای دانای راز
نی تانی جست و نی آهستگی	دیو حرص و آز و مستعجل تگی
کف سیه کردم دهان را سوختم	من ز دیگی لقمه‌ای نندوختم
زان گره‌زن این گره را حل کنم	خود نگفتم چون درین ناموقنم
هین مگو ژاژ از گمان ای سخت‌رو	قول حق را هم ز حق تفسیر جو
مهره کو انداخت او بربایدش	آن گره کو زد همو بگشایدش
کی بود آسان رموز من لدن	گرچه آسانت نمود آن سان سخن
چون تو در بستی تو کن هم فتح باب	گفت یا رب توبه کردم زین شتاب
در دعا کردن بدم هم بی‌هنر	بر سر خرقه شدن بار دگر
این همه عکس توست و خود توی	کو هنر کو من کجا دل مستوی
هم‌چو کشتی غرقه می‌گردد ز آب	هر شبی تدبیر و فرهنگم به خواب
تن چو مرداری فتاده بی‌خبر	خود نه من می‌مانم و نه آن هنر
خود همی‌گوید الستی و بلی	تا سحر جمله شب آن شاه علی
یا نهنگی خورد کل را کرد و مرد	کو بلی‌گو جمله را سیلاب برد
از نیام ظلمت شب بر کند	صبح‌دم چون تیغ گوهردار خود
از نهنگ آن خورده‌ها را قی کند	آفتاب شرق شب را طی کند
منتشر گردیم اندر بو و رنگ	رسته چون یونس ز معدهٔ آن نهنگ
کاندر آن ظلمات پر راحت شدند	خلق چون یونس مسبح آمدند
چون ز بطن حوت شب آید به در	هر یکی گوید به هنگام سحر
گنج رحمت بنهی و چندین چشش	کای کریمی که در آن لیل وحش
از شب هم‌چون نهنگ ذوالحبک	چشم تیز و گوش تازه تن سبک
هیچ نگریزیم ما با چون تو کس	از مقامات وحش‌رو زین سپس
زنگیی دیدیم شب را حور بود	موسی آن را نار دید و نور بود
تا نپوشد بحر را خاشاک و خس	بعد ازین ما دیده خواهیم از تو بس
کف‌زنان بودند بی‌این دست و پا	ساحران را چشم چون رست از عمی
هر که لرزد بر سبب ز اصحاب نیست	چشم‌بند خلق جز اسباب نیست
در گشاد و برد تا صدر سرا	لیک حق اصحابنا اصحاب را
معتقان رحمت‌اند از بند رق	با کفش نامستحق و مستحق
که برین جان و برین دانش زدیم	در عدم ما مستحقان کی بدیم
وی بداده خلعت گل خار را	ای بکرده یار هر اغیار را
هیچ نی را بار دیگر چیز کن	خاک ما را ثانیا پالیز کن
ورنه خاکی را چه زهرهٔ این بدی	این دعا تو امر کردی ز ابتدا
این دعای خویش را کن مستجاب	چون دعامان امر کردی ای عجاب
نه امیدی مانده نه خوف و نه یاس	شب شکسته کشتی فهم و حواس
تا ز چه فن پر کند بفرستدم	برده در دریای رحمت ایزدم
وآن دگر را کرده پر وهم و خیال	آن یکی را کرده پر نور جلال
رای و تدبیرم به حکم من بدی	گر بخویشم هیچ رای و فن بدی
زیر دام من بدی مرغان من	شب نرفتی هوش بی‌فرمان من
وقت خواب و بیهشی و امتحان	بودمی آگه ز منزلهای جان
ای عجب این معجبی من ز کیست	چون کفم زین حل و عقد او تهیست
باز زنبیل دعا برداشتم	دیده را نادیده خود انگاشتم
جز دلی دلتنگ‌تر از چشم میم	چون الف چیزی ندارم ای کریم
میم ام تنگست الف زو نر گداست	این الف وین میم ام بود ماست
میم دلتنگ آن زمان عاقلیست	آن الف چیزی ندارد غافلیست
در زمان هوش اندر پیچ من	در زمان بیهشی خود هیچ من
نام دولت بر چنین پیچی منه	هیچ دیگر بر چنین هیچی منه
که ز وهم دارم است این صد عنا	خود ندارم هیچ به سازد مرا
رنج دیدم راحت‌افزاییم کن	در ندارم هم تو داراییم کن
بر در تو چونک دیده نیستم	هم در آب دیده عریان بیستم
سبزه‌ای بخش و نباتی زین چرا	آب دیدهٔ بندهٔ بی‌دیده را
هم‌چو عینین نبی هطالتین	ور نمانم آب آبم ده ز عین
با چنان اقبال و اجلال و سبق	او چو آب دیده جست از جود حق
من تهی‌دست قصور کاسه‌لیس	چون نباشم ز اشک خون باریک‌ریس
اشک من باید که صد جیحون بود	چون چنان چشم اشک را مفتون بود
که بدان یک قطره انس و جن برست	قطره‌ای زان زین دو صد جیحون به است
چون نجوید آب شوره‌خاک زشت	چونک باران جست آن روضهٔ بهشت
با اجابت یا رد اویت چه کار	ای اخی دست از دعا کردن مدار
دست از آن نان می‌بباید شست زود	نان که سد و مانع این آب بود
ز آب دیده نان خود را پخته کن	خویش را موزون و چست و سخته کن
کشف شد این مشکلات از ایزدش	اندرین بود او که الهام آمدش
کی بگفتندت که اندر کش تو زه	کو بگفتت در کمان تیری بنه
در کمان نه گفت او نه پر کنش	او نگفتت که کمان را سخت‌کش
صنعت قواسیی بر داشتی	از فضولی تو کمان افراشتی
در کمان نه تیر و پریدن مجو	ترک این سخته کمانی رو بگو
زور بگذار و بزاری جو ذهب	چون بیفتد بر کن آنجا می‌طلب
تو فکنده تیر فکرت را بعید	آنچ حقست اقرب از حبل الورید
صید نزدیک و تو دور انداخته	ای کمان و تیرها بر ساخته
وز چنین گنجست او مهجورتر	هرکه دوراندازتر او دورتر
گو بدو کوراست سوی گنج پشت	فلسفی خود را از اندیشه بکشت
از مراد دل جداتر می‌شود	گو بدو چندانک افزون می‌دود
جاهدوا عنا نگفت ای بی‌قرار	جاهدوا فینا بگفت آن شهریار
بر فراز قلهٔ آن کوه زفت	هم‌چو کنعان کو ز ننگ نوح رفت
سوی که می‌شد جداتر از مناص	هرچه افزون‌تر همی‌جست او خلاص
هر صباحی سخت‌تر جستی کمان	هم‌چو این درویش بهر گنج و کان
بود از گنج و نشان بدبخت‌تر	هر کمانی کو گرفتی سخت‌تر
جان نادانان به رنج ارزانی است	این مثل اندر زمانه جانی است
لاجرم رفت و دکانی نو گشاد	زانک جاهل ننگ دارد ز اوستاد
گنده و پر کزدمست و پر ز مار	آن دکان بالای استاد ای نگار
سوی سبزه و گلبنان و آب‌خورد	زود ویران کن دکان و بازگرد
از که عاصم سفینهٔ فوز ساخت	نه چو کنعان کو ز کبر و ناشناخت
وان مراد او را بده حاضر به جیب	علم تیراندازیش آمد حجاب
گشته ره‌رو را چو غول و راه‌زن	ای بسا علم و ذکاوات و فطن
تا ز شر فیلسوفی می‌رهند	بیشتر اصحاب جنت ابلهند
تا کند رحمت به تو هر دم نزول	خویش را عریان کن از فضل و فضول
زیرکی بگذار و با گولی‌بساز	زیرکی ضد شکستست و نیاز
تا چه خواهد زیرکی را پاک‌باز	زیرکی دان دام برد و طمع و گاز
ابلهان از صنع در صانع شده	زیرکان با صنعتی قانع شده
دست و پا باشد نهاده بر کنار	زانک طفل خرد را مادر نهار
تا نگردی ممتحن اندر هنر	یک حکایت بشنو اینجا ای پسر
همرهی کردند با هم در سفر	آن جهود و مؤمن و ترسا مگر
چون خرد با نفس و با آهرمنی	با دو گمره همره آمد مؤمنی
همره و هم‌سفره پیش هم‌دگر	مرغزی و رازی افتند از سفر
جفت شد در حبس پاک و بی‌نماز	در قفس افتند زاغ و جغد و باز
اهل شرق و اهل غرب و ما ورا	کرده منزل شب به یک کاروانسرا
روزها با هم ز سرما و ز برف	مانده در کاروانسرا خرد و شگرف
بسکلند و هر یکی جایی روند	چون گشاده شد ره و بگشاد بند
جمع مرغان هر یکی سویی پرد	چون قفس را بشکند شاه خرد
در هوای جنس خود سوی معاد	پر گشاید پیش ازین بر شوق و یاد
لیک پریدن ندارد روی و راه	پر گشاید هر دمی با اشک و آه
سوی آن کز یاد آن پر می‌گشاد	راه شد هر یک پرد مانند باد
چونک فرصت یافت باشد راه او	آن طرف که بود اشک و آه او
از کجاها گرد آمد در بدن	در تن خود بنگر این اجزای تن
عرشی و فرشی و رومی و گشی	آبی و خاکی و بادی و آتشی
اندرین کاروانسرا از بیم برف	از امید عود هر یک بسته طرف
در شتای بعد آن خورشید داد	برف گوناگون جمود هر جماد
کوه گردد گاه ریگ و گاه پشم	چون بتابد تف آن خورشید جشم
چون گداز تن به وقت نقل جان	در گداز آید جمادات گران
هدیه‌شان آورد حلوا مقبلی	چون رسیدند این سه همره منزلی
محسنی از مطبخ انی قریب	برد حلوا پیش آن هر سه غریب
برد آنک در ثوابش بود امل	نان گرم و صحن حلوای عسل
الضیافه والقری لاهل الوبر	الکیاسه والادب لاهل المدر
اودع الرحمن فی اهل القری	الضیافة للغریب والقری
ما له غیر الاله من مغیث	کل یوم فی القری ضیف حدیث
ما لهم ثم سوی الله محید	کل لیل فی القری وفد جدید
بود صایم روز آن مؤمن مگر	تخمه بودند آن دو بیگانه ز خور
بود مؤمن مانده در جوع شدید	چون نماز شام آن حلوا رسید
امشبش بنهیم و فردایش خوریم	آن دو کس گفتند ما از خور پریم
بهر فردا لوت را پنهان کنیم	صبر گیریم امشب از خور تن زنیم
صبر را بنهیم تا فردا بود	گفت مؤمن امشب این خورده شود
قصد تو آن است تا تنها خوری	پس بدو گفتند زین حکمت‌گری
چون خلاف افتاد تا قسمت کنیم	گفت ای یاران نه که ما سه تنیم
هرکه خواهد قسم خود پنهان کند	هرکه خواهد قسم خود بر جان زند
گوش کن قسام فی‌النار از خبر	آن دو گفتندش ز قسمت در گذر
کرد قسمت بر هوا و بر خدا	گفت قسام آن بود کو خویش را
قسم دیگر را دهی دوگوستی	ملک حق و جمله قسم اوستی
گر نبودی نوبت آن بدرگان	این اسد غالب شدی هم بر سگان
شب برو در بی‌نوایی بگذرد	قصدشان آن کان مسلمان غم خورد
گفت سمعا طاعة اصحابنا	بود مغلوب او به تسلیم و رضا
بامدادان خویش را آراستند	پس بخفتند آن شب و برخاستند
داشت اندر ورد راه و مسلکی	روی شستند و دهان و هر یکی
سوی ورد خویش از حق فضل‌جو	یک زمانی هر کسی آورد رو
جمله را رو سوی آن سلطان الغ	مؤمن و ترسا جهود و گبر و مغ
هست واگشت نهانی با خدا	بلک سنگ و خاک و کوه و آب را
رو به هم کردند آن دم یاروار	این سخن پایان ندارد هر سه یار
آنچ دید او دوش گو آور به پیش	آن یکی گفتا که هر یک خواب خویش
قسم هر مفضول را افضل برد	هرکه خوابش بهتر این را او خورد
خوردن او خوردن جمله بود	آنک اندر عقل بالاتر رود
باقیان را بس بود تیمار او	فوق آمد جان پر انوار او
پس به معنی این جهان باقی بود	عاقلان را چون بقا آمد ابد
تا کجا شب روح او گردیده بود	پس جهود آورد آنچ دیده بود
گربه بیند دنبه اندر خواب خویش	گفت در ره موسی‌ام آمد به پیش
هر سه‌مان گشتیم ناپیدا ز نور	در پی موسی شدم تا کوه طور
بعد از آن زان نور شد یک فتح باب	هر سه سایه محو شد زان آفتاب
پس ترقی جست آن ثانیش چست	نور دیگر از دل آن نور رست
هر سه گم گشتیم زان اشراق نور	هم من و هم موسی و هم کوه طور
چونک نور حق درو نفاخ شد	بعد از آن دیدم که که سه شاخ شد
می‌سکست از هم همی‌شد سو به سو	وصف هیبت چون تجلی زد برو
گشت شیرین آب تلخ هم‌چو سم	آن یکی شاخ که آمد سوی یم
چشمهٔ دارو برون آمد معین	آن یکی شاخش فرو شد در زمین
از همایونی وحی مستطاب	که شفای جمله رنجوران شد آب
تا جوار کعبه که عرفات بود	آن یکی شاخ دگر پرید زود
طور بر جا بد نه افزون و نه کم	باز از آن صعقه چو با خود آمدم
می‌گدازید او نماندش شاخ و شخ	لیک زیر پای موسی هم‌چو یخ
گشت بالایش از آن هیبت نشیب	با زمین هموار شد که از نهیب
باز دیدم طور و موسی برقرار	باز با خود آمدم زان انتشار
پر خلایق شکل موسی در وجوه	وآن بیابان سر به سر در ذیل کوه
جمله سوی طور خوش دامن کشان	چون عصا و خرقهٔ او خرقه‌شان
نغمهٔ ارنی به هم در ساخته	جمله کفها در دعا افراخته
صورت هر یک دگرگونم نمود	باز آن غشیان چو از من رفت زود
اتحاد انبیاام فهم شد	انبیا بودند ایشان اهل ود
صورت ایشان بد از اجرام برف	باز املاکی همی دیدم شگرف
صورت ایشان به جمله آتشین	حلقهٔ دیگر ملایک مستعین
بس جهودی که آخرش محمود بود	زین نسق می‌گفت آن شخص جهود
که مسلمان مردنش باشد امید	هیچ کافر را به خواری منگرید
تا بگردانی ازو یک‌باره رو	چه خبر داری ز ختم عمر او
که مسیحم رو نمود اندر منام	بعد از ان ترسا در آمد در کلام
مرکز و مثوای خورشید جهان	من شدم با او به چارم آسمان
نسبتش نبود به آیات جهان	خود عجب‌های قلاع آسمان
که فزون باشد فن چرخ از زمین	هر کسی دانند ای فخر البنین
یافتند اندر روش بندی گیاه	اشتر و گاو و قجی در پیش راه
هیچ کس از ما نگردد سیر ازین	گفت قج بخش ار کنیم این را یقین
این علف اوراست اولی گو بخور	لیک عمر هرکه باشد بیشتر
آمدست از مصطفی اندر سنن	که اکابر را مقدم داشتن
در دو موضع پیش می‌دارند عام	گرچه پیران را درین دور لئام
یا بر آن پل کز خلل ویران بود	یا در آن لوتی که آن سوزان بود
عام نارد بی‌قرینهٔ فاسدی	خدمت شیخی بزرگی قایدی
قبحشان را باز دان از فرشان	خیرشان اینست چه بود شرشان
خلق را می‌زد نقیب و چوبدار	سوی جامع می‌شد آن یک شهریار
و آن دگر را بر دریدی پیرهن	آن یکی را سر شکستی چوب‌زن
بی‌گناهی که برو از راه برد	در میانه بی‌دلی ده چوب خورد
ظلم ظاهر بین چه پرسی از نهفت	خون چکان رو کرد با شاه و بگفت
تا چه باشد شر و وزرت ای غوی	خیر تو این است جامع می‌روی
تا نپیچد عاقبت از وی بسی	یک سلامی نشنود پیر از خسی
زانک دریابد ولی را نفس بد	گرگ دریابد ولی را به بود
لیکش آن فرهنگ و کید و مکر نیست	زانک گرگ ارچه که بس استمگریست
مکر اندر آدمی باشد تمام	ورنه کی اندر فتادی او به دام
چون چنین افتاد ما را اتفاق	گفت قج با گاو و اشتر ای رفاق
پیرتر اولیست باقی تن زنید	هر یکی تاریخ عمر ابدا کنید
با قج قربان اسمعیل بود	گفت قج مرج من اندر آن عهود
جفت آن گاوی کش آدم جفت کرد	گاو گفتا بوده‌ام من سال‌خورد
در زراعت بر زمین می‌کرد فلق	جفت آن گاوم که آدم جد خلق
سر فرود آورد و آن را برگرفت	چون شنید از گاو و قج اشتر شگفت
اشتر بختی سبک بی‌قال و قیل	در هوا بر داشت آن بند قصیل
کین چنین جسمی و عالی گردنیست	که مرا خود حاجت تاریخ نیست
که نباشم از شما من خردتر	خود همه کس داند ای جان پدر
که نهاد من فزون‌تر از شماست	داند این را هرکه ز اصحاب نهاست
هست صد چندان که این خاک نژند	جملگان دانند کین چرخ بلند
کو نهاد بقعه‌های خاکدان	کو گشاد رقعه‌های آسمان
پیشم آمد مصطفی سلطان من	پس مسلمان گفت ای یاران من
با کلیم حق و نرد عشق باخت	پس مرا گفت آن یکی بر طور تاخت
برد بر اوج چهارم آسمان	وان دگر را عیسی صاحب‌قران
باری آن حلوا و یخنی را بخور	خیز ای پس ماندهٔ دیده ضرر
نامهٔ اقبال و منصب خواندند	آن هنرمندان پر فن راندند
با ملایک از هنر در بافتند	آن دو فاضل فضل خود در یافتند
بر جه و بر کاسهٔ حلوا نشین	ای سلیم گول واپس مانده هین
ای عجیب خوردی ز حلوا و خبیص	پس بگفتندش که آنگه تو حریص
من کی بودم تا کنم زان امتناع	گفت چون فرمود آن شاه مطاع
گر بخواند در خوشی یا ناخوشی	تو جهود از امر موسی سر کشی
سر توانی تافت در خیر و قبیح	تو مسیحی هیچ از امر مسیح
خورده‌ام حلوا و این دم سرخوشم	من ز فخر انبیا سر چون کشم
تو بدیدی وین به از صد خواب ماست	پس بگفتندش که والله خواب راست
که به بیداری عیانستش اثر	خواب تو بیداریست ای بو بطر
کار خدمت دارد و خلق حسن	در گذر از فضل و از جهدی و فن
ما خلقت الانس الا یعبدون	بهر این آوردمان یزدان برون
کان فن از باب اللهش مردود کرد	سامری را آن هنر چه سود کرد
که فرو بردش به قعر خود زمین	چه کشید از کیمیا قارون ببین
سرنگون رفت او ز کفران در سقر	بوالحکم آخر چه بر بست از هنر
نه کپ دل علی النار الدخان	خود هنر آن داد که دید آتش عیان
در حقیقت از دلیل آن طبیب	ای دلیلت گنده‌تر پیش لبیب
گوه می‌خور در کمیزی می‌نگر	چون دلیلت نیست جز این ای پسر
در کفت دل علی عیب العمی	ای دلیل تو مثال آن عصا
که نمی‌بینم مرا معذور دار	غلغل و طاق و طرنب و گیر و دار
مسخرهٔ او دلقک آگاه بود	سید ترمد که آنجا شاه بود
جست‌الاقی تا شود او مستتم	داشت کاری در سمرقند او مهم
آردم زانجا خبر بدهم کنوز	زد منادی هر که اندر پنج روز
بر نشست و تا بترمد می‌دوید	دلقک اندر ده بد و آن را شنید
از دوانیدن فرس را زان نمط	مرکبی دو اندر آن ره شد سقط
وقت ناهنگام ره جست او به شاه	پس به دیوان در دوید از گرد راه
شورشی در وهم آن سلطان فتاد	فجفجی در جملهٔ دیوان فتاد
تا چه تشویش و بلا حادث شدست	خاص و عام شهر را دل شد ز دست
یا بلایی مهلکی از غیب خاست	یا عدوی قاهری در قصد ماست
چند اسپی تازی اندر راه کشت	که ز ده دلقک به سیران درشت
تا چرا آمد چنین اشتاب دلق	جمع گشته بر سرای شاه خلق
غلغل و تشویش در ترمد فتاد	از شتاب او و فحش اجتهاد
وآن دگر از وهم واویلی‌کنان	آن یکی دو دست بر زانوزنان
هر دلی رفته به صد کوی خیال	از نفیر و فتنه و خوف نکال
تا چه آتش اوفتاد اندر پلاس	هر کسی فالی همی‌زد از قیاس
چون زمین بوسید گفتش هی چه بود	راه جست و راه دادش شاه زود
دست بر لب می‌نهاد او که خمش	هرکه می‌پرسید حالی زان ترش
جمله در تشویش گشته دنگ او	وهم می‌افزود زین فرهنگ او
یک‌دمی بگذار تا من دم زنم	کرد اشارت دلق که ای شاه کرم
که فتادم در عجایب عالمی	تا که باز آید به من عقلم دمی
تلخ گشتش هم گلو و هم دهن	بعد یک ساعت که شه از وهم و ظن
که ازو خوشتر نبودش هم‌نشین	که ندیده بود دلقک را چنین
شاه را او شاد و خندان داشتی	دایما دستان و لاغ افراشتی
که گرفتی شه شکم را با دو دست	آن چنان خندانش کردی در نشست
رو در افتادی ز خنده کردنش	که ز زور خنده خوی کردی تنش
دست بر لب می‌زند کای شه خمش	باز امروز این چنین زرد و ترش
شاه را تا خود چه آید از نکال	وهم در وهم و خیال اندر خیال
زانک خوارمشاه بس خون‌ریز بود	که دل شه با غم و پرهیز بود
یا به حیله یا به سطوت آن عنود	بس شهان آن طرف را کشته بود
وز فن دلقک خود آن وهمش فزود	این شه ترمد ازو در وهم بود
این چنین آشوب و شور تو ز کیست	گفت زوتر بازگو تا حال چیست
زد منادی بر سر هر شاه‌راه	گفت من در ده شنیدم آنک شاه
تا سمرقند و دهم او را کنوز	که کسی خواهم که تازد در سه روز
تا بگویم که ندارم آن توان	من شتابیدم بر تو بهر آن
باری این اومید را بر من متن	این چنین چستی نیاید از چو من
که دو صد تشویش در شهر اوفتاد	گفت شه لعنت برین زودیت باد
آتش افکندی درین مرج و حشیش	از برای این قدر خام‌ریش
که الاقانیم در فقر و عدم	هم‌چو این خامان با طبل و علم
خویشتن را بایزیدی ساخته	لاف شیخی در جهان انداخته
محفلی واکرده در دعوی‌کده	هم ز خود سالک شده واصل شده
قوم دختر را نبوده زین خبر	خانهٔ داماد پرآشوب و شر
شرطهایی که ز سوی ماست شد	ولوله که کار نیمی راست شد
زین هوس سرمست و خوش برخاستیم	خانه‌ها را روفتیم آراستیم
مرغی آمد این طرف زان بام نی	زان طرف آمد یکی پیغام نی
یک جوابی زان حوالیتان رسید	زین رسالات مزید اندر مزید
زانک از دل سوی دل لا بد رهست	نی ولیکن یار ما زین آگهست
از جواب نامه ره خالی چراست	پس از آن یاری که اومید شماست
لیک بس کن پرده زین در بر مدار	صد نشانست از سرار و از جهار
که بلا بر خویش آورد از فضول	باز رو تا قصهٔ آن دلق گول
بشنو از بندهٔ کمینه یک سخن	پس وزیرش گفت ای حق را ستن
رای او گشت و پشیمانش شدست	دلقک از ده بهر کاری آمدست
او به مسخرگی برون‌شو می‌کند	ز آب و روغن کهنه را نو می‌کند
باید افشردن مرورا بی‌دریغ	غمد را بنمود و پنهان کرد تیغ
نی نماید دل نی بدهد روغنی	پسته را یا جوز را تا نشکنی
در نگر در ارتعاش و رنگ او	مشنو این دفع وی و فرهنگ او
زانک غمازست سیما و منم	گفت حق سیماهم فی وجههم
که بشر به سرشته آمد این بشر	این معاین هست ضد آن خبر
صاحبا در خون این مسکین مکوش	گفت دلقک با فغان و با خروش
کان نباشد حق و صادق ای امیر	بس گمان و وهم آید در ضمیر
نیست استم راست خاصه بر فقیر	ان بعض الظن اثم است ای وزیر
از چه گیرد آنک می‌خنداندش	شه نگیرد آنک می‌رنجاندش
کاشف این مکر و این تزویر شد	گفت صاحب پیش شه جاگیر شد
چاپلوس و زرق او را کم خرید	گفت دلقک را سوی زندان برید
تا دهل‌وار او دهدمان آگهی	می‌زنیدش چون دهل اشکم‌تهی
بانگ او آگه کند ما را ز کل	تر و خشک و پر و تی باشد دهل
آنچنان که گیرد این دلها قرار	تا بگوید سر خود از اضطرار
دل نیارامد به گفتار دروغ	چون طمانینست صدق و با فروغ
خس نگردد در دهان هرگز نهان	کذب چون خس باشد و دل چون دهان
تا به دانش از دهان بیرون کند	تا درو باشد زبانی می‌زند
چشم افتد در نم و بند و گشاد	خاصه که در چشم افتد خس ز باد
تا دهان و چشم ازین خس وا رهد	ما پس این خس را زنیم اکنون لگد
روی حلم و مغفرت را کم‌خراش	گفت دلقک ای ملک آهسته باش
من نمی‌پرم به دست تو درم	تا بدین حد چیست تعجیل نقم
اندر آن مستعجلی نبود روا	آن ادب که باشد از بهر خدا
می‌شتابد تا نگردد مرتضی	وآنچ باشد طبع و خشم و عارضی
انتقام و ذوق آن فایت شود	ترسد ار آید رضا خشمش رود
خوف فوت ذوق هست آن خود سقام	شهوت کاذب شتابد در طعام
تا گواریده شود آن بی‌گره	اشتها صادق بود تاخیر به
تا ببینی رخنه را بندش کنی	تو پی دفع بلایم می‌زنی
غیر آن رخنه بسی دارد قضا	تا از آن رخنه برون ناید بلا
چاره احسان باشد و عفو و کرم	چارهٔ دفع بلا نبود ستم
داو مرضاک به صدقه یا فتی	گفت الصدقه مرد للبلا
کور کردن چشم حلم‌اندیش را	صدقه نبود سوختن درویش را
لیک چون خیری کنی در موضعش	گفت شه نیکوست خیر و موقعش
موضع شه اسپ هم نادانیست	موضع رخ شه نهی ویرانیست
شاه را صدر و فرس را درگه است	در شریعت هم عطا هم زجر هست
ظلم چه بود وضع در ناموقعش	عدل چه بود وضع اندر موضعش
از غضب وز حلم وز نصح و مکید	نیست باطل هر چه یزدان آفرید
شر مطلق نیست زینها هیچ نیز	خیر مطلق نیست زینها هیچ چیز
علم ازین رو واجبست و نافعست	نفع و ضر هر یکی از موضعست
در ثواب از نان و حلوا به بود	ای بسا زجری که بر مسکین رود
سیلیش از خبث مستنقا کند	زانک حلوا بی‌اوان صفرا کند
که رهاند آنش از گردن زدن	سیلیی در وقت بر مسکین بزن
چوب بر گرد اوفتد نه بر نمد	زخم در معنی فتد از خوی بد
بزم مخلص را و زندان خام را	بزم و زندن هست هر بهرام را
چرک را در ریش مستحکم کنی	شق باید ریش را مرهم کنی
نیم سودی باشد و پنجه زیان	تا خورد مر گوشت را در زیر آن
من همی‌گویم تحریی بیار	گفت دلقک من نمی‌گویم گذار
صبر کن اندیشه می‌کن روز چند	هین ره صبر و تانی در مبند
گوش‌مال من بایقانی کنی	در تانی بر یقینی بر زنی
چون همی‌شاید شدن در استوا	در روش یمشی مکبا خود چرا
بر پیمبر امر شاورهم بدان	مشورت کن با گروه صالحان
کز تشاور سهو و کژ کمتر رود	امرهم شوری برای این بود
بیست مصباح از یکی روشن‌ترست	این خردها چون مصابیح انورست
مشتعل گشته ز نور آسمان	بوک مصباحی فتد اندر میان
سفلی و علوی به هم آمیختست	غیرت حق پرده‌ای انگیختست
بخت و روزی را همی‌کن امتحان	گفت سیروا می‌طلب اندر جهان
آن چنان عقلی که بود اندر رسول	در مجالس می‌طلب اندر عقول
که ببیند غیبها از پیش و پس	زانک میراث از رسول آنست و بس
که نتابد شرح آن این مختصر	در بصرها می‌طلب هم آن بصر
از ترهب وز شدن خلوت به کوه	بهر این کردست منع آن با شکوه
کان نظر بختست و اکسیر بقا	تا نگردد فوت این نوع التقا
بر سر توقیعش از سلطان صحیست	در میان صالحان یک اصلحیست
کفو او نبود کبار انس و جن	کان دعا شد با اجابت مقترن
حجت ایشان بر حق داحض است	در مری‌اش آنک حلو و حامض است
عذر و حجت از میان بر داشتیم	که چو ما او را به خود افراشتیم
پس تحری بعد ازین مردود دان	قبله را چون کرد دست حق عیان
که پدید آمد معاد و مستقر	هین بگردان از تحری رو و سر
سخرهٔ هر قبلهٔ باطل شوی	یک زمان زین قبله گر ذاهل شوی
بجهد از تو خطرت قبله‌شناس	چون شوی تمییزده را ناسپاس
نیم‌ساعت هم ز همدردان مبر	گر ازین انبار خواهی بر و بر
مبتلی گردی تو با بئس القرین	که در آن دم که ببری زین معین
بر لب جو گشته بودند آشنا	از قضا موشی و چغزی با وفا
هر صباحی گوشه‌ای می‌آمدند	هر دو تن مربوط میقاتی شدند
از وساوس سینه می‌پرداختند	نرد دل با هم‌دگر می‌باختند
هم‌دگر را قصه‌خوان و مستمع	هر دو را دل از تلاقی متسع
الجماعه رحمه را تاویل دان	رازگویان با زبان و بی‌زبان
پنج ساله قصه‌اش یاد آمدی	آن اشر چون جفت آن شاد آمدی
بستگی نطق از بی‌الفتیست	جوش نطق از دل نشان دوستیست
بلبلی گل دید کی ماند خمش	دل که دلبر دید کی ماند ترش
زنده شد در بحر گشت او مستقر	ماهی بریان ز آسیب خضر
صد هزاران لوح سر دانسته شد	یار را با یار چون بنشسته شد
راز کونینش نماید آشکار	لوح محفوظ است پیشانی یار
مصطفی زین گفت اصحابی نجوم	هادی راهست یار اندر قدوم
چشم اندر نجم نه کو مقتداست	نجم اندر ریگ و دریا رهنماست
گرد منگیزان ز راه بحث و گفت	چشم را با روی او می‌دار جفت
چشم بهتر از زبان با عثار	زانک گردد نجم پنهان زان غبار
کان نشاند گرد و ننگیزد غبار	تا بگوید او که وحیستش شعار
ناطقهٔ او علم الاسما گشاد	چون شد آدم مظهر وحی و وداد
از صحیفهٔ دل روی گشتش زبان	نام هر چیزی چنانک هست آن
جمله را خاصیت و ماهیتش	فاش می‌گفتی زبان از ریتش
نه چنانک حیز را خواند اسد	آنچنان نامی که اشیا را سزد
بود هر روزیش تذکیر نوی	نوح نهصد سال در راه سوی
نه رساله خوانده نه قوت القلوب	لعل او گویا ز یاقوت القلوب
بلک ینبوع کشوف و شرح روح	وعظ را ناموخته هیچ از شروح
آب نطق از گنگ جوشیده شود	زان میی کان می چو نوشیده شود
حکمت بالغ بخواند چون مسیح	طفل نوزاده شود حبر فصیح
صد غزل آموخت داود نبی	از کهی که یافت زان می خوش‌لبی
هم‌زبان و یار داود ملیک	جمله مرغان ترک کرده چیک چیک
هم شنود آهن ندای دست او	چه عجب که مرغ گردد مست او
مر سلیمان را چو حمالی شده	صرصری بر عاد قتالی شده
هر صباح و هر مسا یک ماهه راه	صرصری می‌برد بر سر تخت شاه
گفت غایب را کنان محسوس او	هم شده حمال و هم جاسوس او
سوی گوش آن ملک بشتافتی	باد دم که گفت غایب یافتی
ای سلیمان مه صاحب‌قران	که فلانی این چنین گفت این زمان
چغز را روزی کای مصباح هوش	این سخن پایان ندارد گفت موش
تو درون آب داری ترک‌تاز	وقتها خواهم که گویم با تو راز
نشنوی در آب نالهٔ عاشقان	بر لب جو من ترا نعره‌زنان
می‌نگردم از محاکات تو سیر	من بدین وقت معین ای دلیر
عاشقان را فی صلاة دائمون	پنج وقت آمد نماز و رهنمون
که در آن سرهاست نی پانصد هزار	نه به پنج آرام گیرد آن خمار
سخت مستسقیست جان صادقان	نیست زر غبا وظیفهٔ عاشقان
زانک بی‌دریا ندارند انس جان	نیست زر غبا وظیفهٔ ماهیان
با خمار ماهیان خود جرعه‌ایست	آب این دریا که هایل بقعه‌ایست
وصل سالی متصل پیشش خیال	یک دم هجران بر عاشق چو سال
در پی هم این و آن چون روز و شب	عشق مستسقیست مستسقی‌طلب
چون ببینی شب برو عاشق‌ترست	روز بر شب عاشقست و مضطرست
از پی همشان یکی دم ایست نیست	نیستشان از جست‌وجو یک لحظه‌ایست
این بر آن مدهوش و آن بی‌هوش این	این گرفته پای آن آن گوش این
در دل عذرا همیشه وامق است	در دل معشوق جمله عاشق است
در میانشان فارق و فاروق نیست	در دل عاشق به جز معشوق نیست
پس چه زر غبا بگنجد این دو را	بر یکی اشتر بود این دو درا
هیچ کس با خود به نوبت یار بود	هیچ کس با خویش زر غبا نمود
فهم این موقوف شد بر مرگ مرد	آن یکیی نه که عقلش فهم کرد
قهر نفس از بهر چه واجب شدی	ور به عقل ادراک این ممکن بدی
بی‌ضرورت چون بگوید نفس کش	با چنان رحمت که دارد شاه هش
من ندارم بی‌رخت یک‌دم قرار	گفت کای یار عزیز مهرکار
شب قرار و سلوت و خوابم توی	روز نور و مکسب و تابم توی
وقت و بی‌وقت از کرم یادم کنی	از مروت باشد ار شادم کنی
راتبه کردی وصال ای نیک‌خواه	در شبان‌روزی وظیفهٔ چاشتگاه
در هوایت طرفه انسانیستم	من بدین یک‌بار قانع نیستم
با هر استسقا قرین جوع البقر	پانصد استسقاستم اندر جگر
ده زکات جاه و بنگر در فقیر	بی‌نیازی از غم من ای امیر
لیک لطف عام تو زان برترست	این فقیر بی‌ادب نا درخورست
آفتابی بر حدثها می‌زند	می‌نجوید لطف عام تو سند
وان حدث از خشکیی هیزم شده	نور او را زان زیانی نابده
در در و دیوار حمامی بتافت	تا حدث در گلخنی شد نور یافت
چون برو بر خواند خورشید آن فسون	بود آلایش شد آرایش کنون
تا زمین باقی حدثها را بخورد	شمس هم معدهٔ زمین را گرم کرد
هکذا یمحو الاله السیئات	جزو خاکی گشت و رست از وی نبات
کش نبات و نرگس و نسرین کند	با حدث که بترینست این کند
حق چه بخشد در جزا و در عطا	تا به نسرین مناسک در وفا
طیبین را تا چه بخشد در رصد	چون خبیثان را چنین خلعت دهد
که نگنجد در زبان و در لغت	آن دهد حقشان که لا عین رات
روز من روشن کن از خلق حسن	ما کییم این را بیا ای یار من
که ز پر زهری چو مار کوهیم	منگر اندر زشتی و مکروهیم
چون شوم گل چون مرا او خار کشت	ای که من زشت و خصالم جمله زشت
زینت طاووس ده این مار را	نوبهار حسن گل ده خار را
لطف تو در فضل و در فن منتهی	در کمال زشتیم من منتهی
تو بر آر ای حسرت سرو سهی	حاجت این منتهی زان منتهی
از کرم گرچه ز حاجت او بریست	چون بمیرم فضل تو خواهد گریست
خواهد از چشم لطیفش اشک جست	بر سر گورم بسی خواهد نشست
چشم خواهد بست از مظلومیم	نوحه خواهد کرد بر محرومیم
حلقه‌ای در گوش من کن زان سخن	اندکی زان لطفها اکنون بکن
برفشان بر مدرک غمناک من	آنک خواهی گفت تو با خاک من
ای قدمهای ترا جانم فراش	صوفیی را گفت خواجهٔ سیم‌پاش
یا که فردا چاشتگاهی سه درم	یک درم خواهی تو امروز ای شهم
زانک امروز این و فردا صد درم	گفت دی نیم درم راضی‌ترم
نک قفا پیشت کشیدم نقد ده	سیلی نقد از عطاء نسیه به
که قفا و سیلیش مست توست	خاصه آن سیلی که از دست توست
خوش غنیمت دار نقد این زمان	هین بیا ای جان جان و صد جهان
سرمکش زین جوی ای آب روان	در مدزد آن روی مه از شب روان
لب لب جو سر برآرد یاسمین	تا لب جو خندد از آب معین
پس بدان از دور که آنجا آب هست	چون ببینی بر لب جو سبزه مست
که بود غماز باران سبزه‌زار	گفت سیماهم وجوه کردگار
که بود در خواب هر نفس و نفس	گر ببارد شب نبیند هیچ کس
هست بر باران پنهانی دلیل	تازگی هر گلستان جمیل
لیک شاه رحمت و وهابیی	ای اخی من خاکیم تو آبیی
که گه و بی‌گه به خدمت می‌رسم	آن‌چنان کن از عطا و از قسم
می‌نبینم از اجابت مرحمت	بر لب جو من به جان می‌خوانمت
زانک ترکیبم ز خاکی رسته شد	آمدن در آب بر من بسته شد
تا ترا از بانگ من آگه کند	یا رسولی یا نشانی کن مدد
آخر آن بحث آن آمد قرار	بحث کردند اندرین کار آن دو یار
تا ز جذب رشته گردد کشف راز	که به دست آرند یک رشتهٔ دراز
بست باید دیگرش بر پای تو	یک سری بر پای این بندهٔ دوتو
اندر آمیزیم چون جان با بدن	تا به هم آییم زین فن ما دو تن
می‌کشاند بر زمینش ز آسمان	هست تن چون ریسمان بر پای جان
رسته از موش تن آید در خوشی	چغز جان در آب خواب بیهشی
چند تلخی زین کشش جان می‌چشد	موش تن زان ریسمان بازش کشد
عیش‌ها کردی درون آب چغز	گر نبودی جذب موش گنده‌مغز
بشنوی از نوربخش آفتاب	باقیش چون روز برخیزی ز خواب
زان سر دیگر تو پا بر عقده زن	یک سر رشته گره بر پای من
مر ترا نک شد سر رشته پدید	تا توانم من درین خشکی کشید
که مرا در عقده آرد این خبیث	تلخ آمد بر دل چغز این حدیث
چون در آید از فنی نبود تهی	هر کراهت در دل مرد بهی
نور دل از لوح کل کردست فهم	وصف حق دان آن فراست را نه وهم
با جد آن پیلبان و بانگ هیت	امتناع پیل از سیران ببیت
با همه لت نه کثیر و نه قلیل	جانب کعبه نرفتی پای پیل
یا بمرد آن جان صول‌افزای او	گفتیی خود خشک شد پاهای او
پیل نر صد اسپه گشتی گام‌زن	چونک کردندی سرش سوی یمن
چون بود حس ولی با ورود	حس پیل از زخم غیب آگاه بود
بهر یوسف با همه اخوان او	نه که یعقوب نبی آن پاک‌خو
تا برندش سوی صحرا یک زمان	از پدر چون خواستندش دادران
یک دو روزش مهلتی ده ای پدر	جمله گفتندش میندیش از ضرر
ما درین دعوت امین و محسنیم	تا به هم در مرجها بازی کنیم
می‌فروزد در دلم درد و سقم	گفت این دانم که نقلش از برم
که ز نور عرش دارد دل فروغ	این دلم هرگز نمی‌گوید دروغ
وز قضا آن را نکرد او اعتداد	آن دلیل قاطعی بد بر فساد
که قضا در فلسفه بود آن زمان	در گذشت از وی نشانی آن‌چنان
بوالعجب افتادن بینای راه	این عجب نبود که کور افتد به چاه
چشم‌بندش یفعل‌الله ما یشاست	این قضا را گونه گون تصریفهاست
موم گردد بهر آن مهر آهنش	هم بداند هم نداند دل فنش
چون درین شد هرچه افتد باش گو	گوییی دل گویدی که میل او
در عقالش جان معقل می‌کند	خویش را زین هم مغفل می‌کند
آن نباشد مات باشد ابتلا	گر شود مات اندرین آن بوالعلا
یک هبوطش بر معارجها برد	یک بلا از صد بلااش وا خرد
از خمار صد هزاران زشت خام	خام شوخی که رهانیدش مدام
جست از رق جهان و آزاد شد	عاقبت او پخته و استاد شد
شد ممیز از خلایق باز رست	از شراب لایزالی گشت مست
وز خیال دیدهٔ بی‌دیدشان	ز اعتقاد سست پر تقلیدشان
پیش جزر و مد بحر بی‌نشان	ای عجب چه فن زند ادراکشان
ملک و شاهی و وزارتها رسید	زان بیابان این عمارت‌ها رسید
می‌رسند اندر شهادت جوق جوق	زان بیابان عدم مشتاق شوق
می‌رسد در هر مسا و غادیه	کاروان بر کاروان زین بادیه
که رسیدم نوبت ما شد تو رو	آید و گیرد وثاق ما گرو
زود بابا رخت بر گردون نهاد	چون پسر چشم خرد را بر گشاد
وآن از آن سو صادران و واردان	جادهٔ شاهست آن زین سو روان
می‌نبینی قاصد جای نویم	نیک بنگر ما نشسته می‌رویم
بلک از بهر غرض‌ها در مل	بهر حالی می‌نگیری راس مال
که مسیر و روش در مستقبلست	پس مسافر این بود ای ره‌پرست
دم به دم در می‌رسد خیل خیال	هم‌چنانک از پردهٔ دل بی‌کلال
در پی هم سوی دل چون می‌رسند	گر نه تصویرات از یک مغرس‌اند
سوی چشمهٔ دل شتابان از ظما	جوق جوق اسپاه تصویرات ما
دایما پیدا و پنهان می‌شوند	جره‌ها پر می‌کنند و می‌روند
دایر اندر چرخ دیگر آسمان	فکرها را اختران چرخ دان
نحس دیدی صدقه و استغفار کن	سعد دیدی شکر کن ایثار کن
طالعم مقبل کن و چرخی بزن	ما کییم این را بیا ای شاه من
که ز آسیب ذنب جان شد سیاه	روح را تابان کن از انوار ماه
از چه و جور رسن بازش رهان	از خیال و وهم و ظن بازش رهان
پر بر آرد بر پرد ز آب و گلی	تا ز دلداری خوب تو دلی
یوسف مظلوم در زندان تست	ای عزیز مصر و در پیمان درست
زود که الله یحب المحسنین	در خلاص او یکی خوابی ببین
هفت گاو فربهش را می‌خورند	هفت گاو لاغری پر گزند
سنبلات تازه‌اش را می‌چرند	هفت خوشهٔ خشک زشت ناپسند
هین مباش ای شاه این را مستجیز	قحط از مصرش بر آمد ای عزیز
هین ز دستان زنانم وا رهان	یوسفم در حبس تو ای شه نشان
شهوت مادر فکندم که اهبطوا	از سوی عرشی که بودم مربط او
از فن زالی به زندان رحم	پس فتادم زان کمال مستتم
لاجرم کید زنان باشد عظیم	روح را از عرش آرد در حطیم
چونک بودم روح و چون گشتم بدن	اول و آخر هبوط من ز زن
یا بر آن یعقوب بی‌دل رحم آر	بشنو این زاری یوسف در عثار
که فکندندم چو آدم از جنان	ناله از اخوان کنم یا از زنان
کز بهشت وصل گندم خورده‌ام	زان مثال برگ دی پژمرده‌ام
وآن سلام سلم و پیغام ترا	چون بدیدم لطف و اکرام ترا
در سپندم نیز چشم بد رسید	من سپند از چشم بد کردم پدید
چشم‌های پر خمار تست و بس	دافع هر چشم بد از پیش و پس
مات و مستاصل کند نعم الدوا	چشم بد را چشم نیکویت شها
چشم بد را چشم نیکو می‌کند	بل ز چشمت کیمیاها می‌رسد
چشم بازش سخت با همت شدست	چشم شه بر چشم باز دل زدست
می‌نگیرد باز شه جز شیر نر	تا ز بس همت که یابید از نظر
هم شکار تست و هم صیدش توی	شیر چه کان شاه‌باز معنوی
نعره‌های لا احب الافلین	شد صفیر باز جان در مرج دین
از عطای بی‌حدت چشمی رسید	باز دل را که پی تو می‌پرید
هر حسی را قسمتی آمد مشاع	یافت بینی بوی و گوش از تو سماع
نبود آن حس را فتور مرگ و شیب	هر حسی را چون دهی ره سوی غیب
تا که بر حس‌ها کند آن حس شهی	مالک الملکی به حس چیزی دهی
با گروهی قوم دزدان باز خورد	شب چو شه محمود برمی‌گشت فرد
گفت شه من هم یکی‌ام از شما	پس بگفتندش کیی ای بوالوفا
تا بگوید هر یکی فرهنگ خویش	آن یکی گفت ای گروه مکر کیش
کو چه دارد در جبلت از هنر	تا بگوید با حریفان در سمر
هست خاصیت مرا اندر دو گوش	آن یکی گفت ای گروه فن‌فروش
قوم گفتندش ز دیناری دو دانگ	که بدانم سگ چه می‌گوید به بانگ
جمله خاصیت مرا چشم اندرست	آن دگر گفت ای گروه زرپرست
روز بشناسم من او را بی‌گمان	هر که را شب بینم اندر قیروان
که زنم من نقبها با زور دست	گفت یک خاصیتم در بازو است
کار من در خاکها بوبینی است	گفت یک خاصیتم در بینی است
که رسول آن را پی چه گفته است	سرالناس معادن داد دست
چند نقدست و چه دارد او ز کان	من ز خاک تن بدانم کاندر آن
وان دگر دخلش بود کمتر ز خرج	در یکی کان زر بی‌اندازه درج
خاک لیلی را بیابم بی‌خطا	هم‌چو مجنون بو کنم من خاک را
گر بود یوسف و گر آهرمنی	بو کنم دانم ز هر پیراهنی
زان نصیبی یافت این بینی من	هم‌چو احمد که برد بو از یمن
یا کدامین خاک صفر و ابترست	که کدامین خاک همسایهٔ زرست
که کمندی افکنم طول علم	گفت یک نک خاصیت در پنجه‌ام
تا کمندش برد سوی آسمانش	هم‌چو احمد که کمند انداخت جانش
آن ز من دان ما رمیت اذ رمیت	گفت حقش ای کمندانداز بیت
مر ترا خاصیت اندر چه بود	پس بپرسیدند زان شه کای سند
که رهانم مجرمان را از نقم	گفت در ریشم بود خاصیتم
چون بجنبد ریش من زیشان رهند	مجرمان را چون به جلادان دهند
طی کنند آن قتل و آن تشویش را	چون بجنبانم به رحمت ریش را
که خلاص روز محنتمان شوی	قوم گفتندش که قطب ما توی
گفت می‌گوید که سلطان با شماست	چون سگی بانگی بزد از سوی راست
گفت این هست از وثاق بیوه‌ای	خاک بو کرد آن دگر از ربوه‌ای
تا شدند آن سوی دیوار بلند	پس کمند انداخت استاد کمند
گفت خاک مخزن شاهیست فرد	جای دیگر خاک را چون بوی کرد
هر یکی از مخزن اسبابی کشید	نقب‌زن زد نقب در مخزن رسید
قوم بردند و نهان کردند تفت	بس زر و زربفت و گوهرهای زفت
حلیه و نام و پناه و راهشان	شه معین دید منزل‌گاهشان
روز در دیوان بگفت آن سرگذشت	خویش را دزدید ازیشان بازگشت
تا که دزدان را گرفتند و ببست	پس روان گشتند سرهنگان مست
وز نهیب جان خود لرزان شدند	دست‌بسته سوی دیوان آمدند
یار شبشان بود آن شاه چو ماه	چونک استادند پیش تخت شاه
روز دیدی بی شکش بشناختی	آنک چشمش شب بهرکه انداختی
بود با ما دوش شب‌گرد و قرین	شاه را بر تخت دید و گفت این
این گرفت ما هم از تفتیش اوست	آنک چندین خاصیت در ریش اوست
بر گشاد از معرفت لب با حشم	عارف شه بود چشمش لاجرم
فعل ما می‌دید و سرمان می‌شنود	گفت و هو معکم این شاه بود
جمله شب با روی ماهش عشق باخت	چشم من ره برد شب شه را شناخت
کو نگرداند ز عارف هیچ رو	امت خود را بخواهم من ازو
که بدو یابید هر بهرام عون	چشم عارف دان امان هر دو کون
که ز جز شه چشم او مازاغ بود	زان محمد شافع هر داغ بود
ناظر حق بود و زو بودش امید	در شب دنیا که محجوبست شید
دید آنچ جبرئیل آن بر نتافت	از الم نشرح دو چشمش سرمه یافت
گردد او در یتیم با رشد	مر یتیمی را که سرمه حق کشد
آن‌چنان مطلوب را طالب شود	نور او بر ذره‌ها غالب شود
لاجرم نامش خدا شاهد نهاد	در نظر بودش مقامات العباد
که ز شب‌خیزش ندارد سر گریز	آلت شاهد زبان و چشم تیز
گوش قاضی جانب شاهد کند	گر هزاران مدعی سر بر زند
شاهد ایشان را دو چشم روشنست	قاضیان را در حکومت این فنست
کو بدیدهٔ بی‌غرض سر دیده است	گفت شاهد زان به جای دیده است
پرده باشد دیدهٔ دل را غرض	مدعی دیده‌ست اما با غرض
تا غرض بگذاری و شاهد شوی	حق همی‌خواهد که تو زاهد شوی
بر نظر چون پرده پیچیده بود	کین غرضها پردهٔ دیده بود
حبک الاشیاء یعمی و یصم	پس نبیند جمله را با طم و رم
پیشش اختر را مقادیری نماند	در دلش خورشید چون نوری نشاند
سیر روح مؤمن و کفار را	پس بدید او بی‌حجاب اسرار را
نیست پنهان‌تر ز روح آدمی	در زمین حق را و در چرخ سمی
روح را من امر ربی مهر کرد	باز کرد از رطب و یابس حق نورد
پس برو پنهان نماند هیچ چیز	پس چو دید آن روح را چشم عزیز
بشکند گفتش خمار هر صداع	شاهد مطلق بود در هر نزاع
شاهد عدلست زین رو چشم دوست	نام حق عدلست و شاهد آن اوست
که نظر در شاهد آید شاه را	منظر حق دل بود در دو سرا
بود مایهٔ جمله پرده‌سازیش	عشق حق و سر شاهدبازیش
در شب معراج شاهدباز ما	پس از آن لولاک گفت اندر لقا
بر قضا شاهد نه حاکم می‌شود	این قضا بر نیک و بد حاکم بود
شاد باش ای چشم‌تیز مرتضی	شد اسیر آن قضا میر قضا
کای رقیب ما تو اندر گرم و سرد	عارف از معروف بس درخواست کرد
از اشارتهات دل‌مان بی‌خبر	ای مشیر ما تو اندر خیر و شر
چشم‌بند ما شده دید سبب	ای یرانا لانراه روز و شب
تا که در شب آفتابم دیده شد	چشم من از چشم‌ها بگزیده شد
پس کمال البر فی اتمامه	لطف معروف تو بود آن ای بهی
وانجنا من مفضحات قاهره	یا رب اتمم نورنا فی الساهره
جان قربت‌دیده را دوری مده	یار شب را روز مهجوری مده
خاصه بعدی که بود بعد الوصال	بعد تو مرگیست با درد و نکال
آب زن بر سبزهٔ بالیده‌اش	آنک دیدستت مکن نادیده‌اش
تو مکن هم لاابالی در خلش	من نکردم لا ابالی در روش
آنک او یک‌باره آن روی تو دید	هین مران از روی خود او را بعید
کل شیء ما سوی الله باطل	دید روی جز تو شد غل گلو
زانک باطل باطلان را می‌کشد	باطل‌اند و می‌نمایندم رشد
جنس خود را هر یکی چون کهرباست	ذره ذره کاندرین ارض و سماست
می‌کشد مر آب را تف جگر	معده نان را می‌کشد تا مستقر
مغز جویان از گلستان بویها	چشم جذاب بتان زین کویها
مغز و بینی می‌کشد بوهای خوش	زانک حس چشم آمد رنگ کش
تو به جذب لطف خودمان ده امان	زین کششها ای خدای رازدان
شاید ار درماندگان را وا خری	غالبی بر جاذبان ای مشتری
آنک بود اندر شب قدر آن بدر	رو به شه آورد چون تشنه به ابر
آن او با او بود گستاخ‌گو	چون لسان وجان او بود آن او
آفتاب جان توی در یوم دین	گفت ما گشتیم چون جان بند طین
کز کرم ریشی بجنبانی به خیر	وقت آن شد ای شه مکتوم‌سیر
آن هنرها جمله بدبختی فزود	هر یکی خاصیت خود را نمود
زان مناصب سرنگوساریم و پست	آن هنرها گردن ما را ببست
روز مردن نیست زان فنها مدد	آن هنر فی جیدنا حبل مسد
که به شب بد چشم او سلطان‌شناس	جز همان خاصیت آن خوش‌حواس
غیر چشمی کو ز شه آگاه بود	آن هنرها جمله غول راه بود
که به شب بر روی شه بودش نظار	شاه را شرم از وی آمد روز بار
خود سگ کهفش لقب باید نهاد	وان سگ آگاه از شاه وداد
کو به بانگ سگ ز شیر آگه شود	خاصیت در گوش هم نیکو بود
بی‌خبر نبود ز شبخیز شهان	سگ چو بیدارست شب چون پاسبان
هوش بر اسرارشان باید گماشت	هین ز بدنامان نباید ننگ داشت
خود نباید نام جست و خام شد	هر که او یک‌بار خود بدنام شد
تا شود آمن ز تاراج و گزند	ای بسا زر که سیه‌تابش کنند
بنهد اندر مرج و گردش می‌چرد	گاو آبی گوهر از بحر آورد
می‌چرد از سنبل و سوسن شتاب	در شعاع نور گوهر گاو آب
که غذااش نرگس و نیلوفرست	زان فکندهٔ گاو آبی عنبرست
چون نزاید از لبش سحر حلال	هرکه باشد قوت او نور جلال
چون نباشد خانهٔ او پر عسل	هرکه چون زنبور وحیستش نفل
ناگهان گردد ز گوهر دورتر	می‌چرد در نور گوهر آن بقر
تا شود تاریک مرج و سبزه‌گاه	تاجری بر در نهد لجم سیاه
گاوجویان مرد را با شاخ سخت	پس گریزد مرد تاجر بر درخت
تا کند آن خصم را در شاخ درج	بیست بار آن گاو تازد گرد مرج
آید آنجا که نهاده بد گهر	چون ازو نومید گردد گاو نر
پس ز طین بگریزد او ابلیس‌وار	لجم بیند فوق در شاه‌وار
گاو کی داند که در گل گوهرست	کان بلیس از متن طین کور و کرست
از نمازش کرد محروم این محیض	اهبطوا افکند جان را در حضیض
اتقوا ان الهوی حیض الرجال	ای رفیقان زین مقیل و زان مقال
تا به گل پنهان بود در عدن	اهبطوا افکند جان را در بدن
اهل دل دانند و هر گل‌کاو نی	تاجرش داند ولیکن گاو نی
گوهرش غماز طین دیگریست	هر گلی که اندر دل او گوهریست
صحبت گلهای پر در بر نتافت	وان گلی کز رش حق نوری نیافت
هست بر لبهای جو بر گوش ما	این سخن پایان ندارد موش ما
بر امید وصل چغز با رشد	آن سرشتهٔ عشق رشته می‌کشد
که سر رشته به دست آورده‌ام	می‌تند بر رشتهٔ دل دم به دم
تا سر رشته به من رویی نمود	هم‌چو تاری شد دل و جان در شهود
بر شکار موش و بردش زان مکان	خود غراب البین آمد ناگهان
منسحب شد چغز نیز از قعر آب	چون بر آمد بر هوا موش از غراب
در هوا آویخته پا در رتم	موش در منقار زاغ و چغز هم
چغز آبی را چگونه کرد صید	خلق می‌گفتند زاغ از مکر و کید
چغز آبی کی شکار زاغ بود	چون شد اندر آب و چونش در ربود
کو چو بی‌آبان شود جفت خسی	چغز گفتا این سزای آن کسی
هم‌نشین نیک جویید ای مهان	ای فغان از یار ناجنس ای فغان
هم‌چو بینی بدی بر روی خوب	عقل را افغان ز نفس پر عیوب
از ره معنیست نی از آب و طین	عقل می‌گفتش که جنسیت یقین
سر جنسیت به صورت در مجو	هین مشو صورت‌پرست و این مگو
نیست جامد را ز جنسیت خبر	صورت آمد چون جماد و چون حجر
می‌کشاند سو به سویش هر دمی	جان چو مور و تن چو دانهٔ گندمی
مستحیل و جنس من خواهد شدن	مور داند کان حبوب مرتهن
مور دیگر گندمی بگرفت و دو	آن یکی موری گرفت از راه جو
مور سوی مور می‌آید بلی	جو سوی گندم نمی‌تازد ولی
مور را بین که به جنسش راجعست	رفتن جو سوی گندم تابعست
چشم را بر خصم نه نی بر گرو	تو مگو گندم چرا شد سوی جو
مور پنهان دانه پیدا پیش راه	مور اسود بر سر لبد سیاه
دانه هرگز کی رود بی دانه‌بر	عقل گوید چشم را نیکو نگر
هست صورتها حبوب و مور قلب	زین سبب آمد سوی اصحاب کلب
بد قفس‌ها مختلف یک جنس فرخ	زان شود عیسی سوی پاکان چرخ
بی‌قفس کش کی قفس باشد روان	این قفس پیدا و آن فرخش نهان
عاقبت‌بین باشد و حبر و قریر	ای خنک چشمی که عقلستش امیر
نی ز چشمی کز سیه گفت و سپید	فرق زشت و نغز از عقل آورید
عقل گوید بر محک ماش زن	چشم غره شد به خضرای دمن
مخلص مرغست عقل دام‌بین	آفت مرغست چشم کام‌بین
وحی غایب‌بین بدین سو زان شتافت	دام دیگر بد که عقلش در نیافت
سوی صورت‌ها نشاید زود تاخت	جنس و ناجنس از خرد دانی شناخت
عیسی آمد در بشر جنس ملک	نیست جنسیت به صورت لی و لک
مرغ گردونی چو چغزش زاغ‌وار	برکشیدش فوق این نیلی‌حصار
چون پری نه سال در پنهان‌پری	بود عبدالغوث هم‌جنس پری
وآن یتیمانش ز مرگش در سمر	شد زنش را نسل از شوی دگر
یا فتاد اندر چهی یا مکمنی	که مرورا گرگ زد یا ره‌زنی
خود نگفتندی که بابایی بدست	جمله فرزندانش در اشغال مست
گشت پیدا باز شد متواریه	بعد نه سال آمد او هم عاریه
بود و زان پس کس ندیدش رنگ بیش	یک مهی مهمان فرزندان خویش
که رباید روح را زخم سنان	برد هم جنسی پریانش چنان
هم ز جنسیت شود یزدان‌پرست	چون بهشتی جنس جنت آمدست
شاخ جنت دان به دنیا آمده	نه نبی فرمود جود و محمده
قهرها را جمله جنس قهر دان	مهرها را جمله جنس مهر خوان
زانک جنس هم بوند اندر خرد	لاابالی لا ابالی آورد
هشت سال او با زحل بد در قدوم	بود جنسیت در ادریس از نجوم
هم‌حدیث و محرم آثار او	در مشارق در مغارب یار او
در زمین می‌گفت او درس نجوم	بعد غیبت چونک آورد او قدوم
اختران در درس او حاضر شده	پیش او استارگان خوش صف زده
می‌شنیدند از خصوص و از عموم	آنچنان که خلق آواز نجوم
اختران را پیش او کرده مبین	جذب جنسیت کشیده تا زمین
باز گفته پیش او شرح رصد	هر یکی نام خود و احوال خود
که بدان یابند ره در هم‌دگر	چیست جنسیت یکی نوع نظر
چون نهد در تو تو گردی جنس آن	آن نظر که کرد حق در وی نهان
بی‌خبر را کی کشاند با خبر	هر طرف چه می‌کشد تن را نظر
او مخنث گردد و گان می‌دهد	چونک اندر مرد خوی زن نهد
طالب زن گردد آن زن سعتری	چون نهد در زن خدا خوی نری
هم‌چو فرخی بر هواجویی سبیل	چون نهد در تو صفات جبرئیل
از زمین بیگانه عاشق بر سما	منتظر بنهاده دیده در هوا
صد پرت گر هست بر آخر پری	چون نهد در تو صفت‌های خری
از خبیثی شد زبون موش‌خوار	از پی صورت نیامد موش خوار
از پنیر و فستق و دوشاب مست	طعمه‌جوی و خاین و ظلمت‌پرست
ننگ موشان باشد و عار وحوش	باز اشهب را چو باشد خوی موش
چون بگشت و دادشان خوی بشر	خوی آن هاروت و ماروت ای پسر
در چه بابل ببسته سرنگون	در فتادند از لنحن الصافون
لوح ایشان ساحر و مسحور شد	لوح محفوظ از نظرشان دور شد
موسیی بر عرش و فرعونی مهان	پر همان و سر همان هیکل همان
خوپذیری روغن گل را ببین	در پی خو باش و با خوش‌خو نشین
تا نهد بر گور او دل روی و کف	خاک گور از مرد هم یابد شرف
چون مشرف آمد و اقبال‌ناک	خاک از همسایگی جسم پاک
گر دلی داری برو دلدار جو	پس تو هم الجار ثم الدار گو
سرمهٔ چشم عزیزان می‌شود	خاک او هم‌سیرت جان می‌شود
به ز صد احیا به نفع و انتشار	ای بسا در گور خفته خاک‌وار
صد هزاران زنده در سایهٔ ویند	سایه برده او و خاکش سایه‌مند
جانب تبریز آمد وامدار	آن یکی درویش ز اطراف دیار
بود در تبریز بدرالدین عمر	نه هزارش وام بد از زر مگر
هر سر مویش یکی حاتم‌کده	محتسب بد او به دل بحر آمده
سر نهادی خاک پای او شدی	حاتم ار بودی گدای او شدی
در کرم شرمنده بودی زان نوال	گر بدادی تشنه را بحری زلال
بودی آن در همتش نالایقی	ور بکردی ذره‌ای را مشرقی
کو غریبان را بدی خویش و نسیب	بر امید او بیامد آن غریب
وام بی‌حد از عطایش توخته	با درش بود آن غریب آموخته
که ببخششهاش واثق بود مرد	هم به پشت آن کریم او وام کرد
بر امید قلزم اکرام‌خو	لا ابالی گشته زو و وام‌جو
هم‌چو گل خندان از آن روض الکرام	وام‌داران روترش او شادکام
چه غمستش از سبال بولهب	گرم شد پشتش ز خورشید عرب
کی دریغ آید ز سقایانش آب	چونک دارد عهد و پیوند سحاب
کی نهند این دست و پا را دست و پا	ساحران واقف از دست خدا
بشکند کلهٔ پلنگان را به مشت	روبهی که هست زان شیرانش پشت
قلعه پیش کام خشکش جرعه‌ای	چونک جعفر رفت سوی قلعه‌ای
تا در قلعه ببستند از حذر	یک سواره تاخت تا قلعه بکر
اهل کشتی را چه زهره با نهنگ	زهره نه کس را که پیش آید به جنگ
که چه چاره‌ست اندرین وقت ای مشیر	روی آورد آن ملک سوی وزیر
پیش او آیی به شمشیر و کفن	گفت آنک ترک گویی کبر و فن
گفت منگر خوار در فردی مرد	گفت آخر نه یکی مردیست فرد
هم‌چو سیمابست لرزان پیش او	چشم بگشا قلعه را بنگر نکو
گوییا شرقی و غربی با ویست	شسته در زین آن‌چنان محکم‌پیست
خویشتن را پیش او انداختند	چند کس هم‌چون فدایی تاختند
سر نگوسار اندر اقدام سمند	هر یکی را او بگرزی می‌فکند
که همی‌زد یک تنه بر امتی	داده بودش صنع حق جمعیتی
کثرت اعداد از چشمم فتاد	چشم من چون دید روی آن قباد
پیش او بنیاد ایشان مندکیست	اختران بسیار و خورشید ار یکیست
گربه را نه ترس باشد نه حذر	گر هزاران موش پیش آرند سر
نیست جمعیت درون جانشان	کی به پیش آیند موشان ای فلان
جمع معنی خواه هین از کردگار	هست جمعیت به صورتها فشار
جسم را بر باد قایم دان چو اسم	نیست جمعیت ز بسیاری جسم
جمع گشتی چند موش از حمیتی	در دل موش ار بدی جمعیتی
خویش را بر گربهٔ بی‌مهله‌ای	بر زدندی چون فدایی حمله‌ای
وان دگر گوشش دریدی هم به ناب	آن یکی چشمش بکندی از ضراب
از جماعت گم شدی بیرون شوش	وان دگر سوراخ کردی پهلوش
بجهد از جانش به بانگ گربه هوش	لیک جمعیت ندارد جان موش
گر بود اعداد موشان صد هزار	خشک گردد موش زان گربهٔ عیار
انبهی هش چه بندد خواب را	از رمهٔ انبه چه غم قصاب را
شیر را تا بر گلهٔ گوران جهد	مالک الملک است جمعیت دهد
چون عدم باشند پیش صول شیر	صد هزاران گور ده‌شاخ و دلیر
یوسفی را تا بود چون ماء مزن	مالک الملک است بدهد ملک حسن
که شود شاهی غلام دختری	در رخی بنهد شعاع اختری
که ببیند نیم‌شب هر نیک و بد	بنهد اندر روی دیگر نور خود
در رخ و رخسار و در ذات الصدور	یوسف و موسی ز حق بردند نور
پیش رو او توبره آویخته	روی موسی بارقی انگیخته
که زمرد از دو دیدهٔ مار کر	نور رویش آن‌چنان بردی بصر
گردد آن نور قوی را ساتره	او ز حق در خواسته تا توبره
کان لباس عارفی آمد امین	توبره گفت از گلیمت ساز هین
نور جان در تار و پودش تافتست	کان کسا از نور صبری یافتست
نور ما را بر نتابد غیر آن	جز چنین خرقه نخواهد شد صوان
هم‌چو کوه طور نورش بر درد	کوه قاف ار پیش آید بهرسد
یافت اندر نور بی‌چون احتمال	از کمال قدرت ابدان رجال
قدرتش جا سازد از قاروره‌ای	آنچ طورش بر نتابد ذره‌ای
که همی‌درد ز نور آن قاف و طور	گشت مشکات و زجاجی جای نور
تافته بر عرش و افلاک این سراج	جسمشان مشکات دان دلشان زجاج
چون ستاره زین ضحی فانی شده	نورشان حیران این نور آمده
از ملیک لا یزال و لم یزل	زین حکایت کرد آن ختم رسل
در عقول و در نفوس با علا	که نگنجیدم در افلاک و خلا
بی ز چون و بی چگونه بی ز کیف	در دل مؤمن بگنجیدم چو ضیف
یابد از من پادشاهی‌ها و بخت	تا به دلالی آن دل فوق و تحت
برنتابد نه زمین و نه زمن	بی‌چنین آیینه از خوبی من
پس عریض آیینه‌ای بر ساختیم	بر دو کون اسپ ترحم تاختیم
بشنو آیینه ولی شرحش مپرس	هر دمی زین آینه پنجاه عرس
که نفوذ آن قمر را می‌شناخت	حاصل این کزلبس خویشش پرده ساخت
پاره گشتی گر بدی کوه دوتو	گر بدی پرده ز غیر لبس او
توبره با نور حق چه فن زدی	ز آهنین دیوارها نافذ شدی
بود وقت شور خرقهٔ عارفی	گشته بود آن توبره صاحب تفی
کوست با آتش ز پیش آموخته	زان شود آتش رهین سوخته
خود صفورا هر دو دیده باد داد	وز هوا و عشق آن نور رشاد
نور روی او و آن چشمش پرید	اولا بر بست یک چشم و بدید
بر گشاد و کرد خرج آن قمر	بعد از آن صبرش نماند و آن دگر
چون برو زد نور طاعت جان دهد	هم‌چنان مرد مجاهد نان دهد
که ز دستت رفت حسرت می‌خوری	پس زنی گفتش ز چشم عبهری
دیده بودی تا همی‌کردم نثار	گفت حسرت می‌خورم که صد هزار
لیک مه چون گنج در ویران نشست	روزن چشمم ز مه ویران شدست
یاد آرد از رواق و خانه‌ام	کی گذارد گنج کین ویرانه‌ام
می‌فتادی در شباک هر قصور	نور روی یوسفی وقت عبور
یوسفست این سو به سیران و گذر	پس بگفتندی درون خانه در
فهم کردندی پس اصحاب بقاع	زانک بر دیوار دیدندی شعاع
دارد از سیران آن یوسف شرف	خانه‌ای را کش دریچه‌ست آن طرف
وز شکافش فرجه‌ای آغاز کن	هین دریچه سوی یوسف باز کن
کز جمال دوست سینه روشنست	عشق‌ورزی آن دریچه کردنست
این به دست تست بشنو ای پدر	پس هماره روی معشوقه نگر
دور کن ادراک غیراندیش را	راه کن در اندرونها خویش را
دشمنان را زین صناعت دوست کن	کیمیا داری دوای پوست کن
که رهاند روح را از بی‌کسی	چون شدی زیبا بدان زیبا رسی
زنده کرده مردهٔ غم را دمش	پرورش مر باغ جانها را نمش
صد هزاران ملک گوناگون دهد	نه همه ملک جهان دون دهد
ملکت تعبیر بی‌درس و سبق	بر سر ملک جمالش داد حق
ملکت علمش سوی کیوان کشید	ملکت حسنش سوی زندان کشید
ملک علم از ملک حسن استوده‌تر	شه غلام او شد از علم و هنر
در ره آمد سوی آن دارالسلام	آن غریب ممتحن از بیم وام
خفته اومیدش فراز گل ستان	شد سوی تبریز و کوی گلستان
بر امیدش روشنی بر روشنی	زد ز دارالملک تبریز سنی
از نسیم یوسف و مصر وصال	جانش خندان شد از آن روضهٔ رجال
جاء اسعادی و طارت فاقتی	گفت یا حادی انخ لی ناقتی
ان تبریزا مناخات الصدور	ابرکی یا ناقتی طاب الامور
ان تبریزا لنا نعم المفاض	اسرحی یا ناقتی حول الریاض
شهر تبریزست و کوی گلستان	ساربانا بار بگشا ز اشتران
شعشعهٔ عرشیست این تبریز را	فر فردوسیست این پالیز را
از فراز عرش بر تبریزیان	هر زمانی نور روح‌انگیز جان
خلق گفتندش که بگذشت آن حبیب	چون وثاق محتسب جست آن غریب
مرد و زن از واقعهٔ او روی‌زرد	او پریر از دار دنیا نقل کرد
چون رسید از هاتفانش بوی عرش	رفت آن طاوس عرشی سوی عرش
در نوردید آفتابش زود زود	سایه‌اش گرچه پناه خلق بود
گشته بود آن خواجه زین غم‌خانه سیر	راند او کشتی ازین ساحل پریر
گوییا او نیز در پی جان بداد	نعره‌ای زد مرد و بیهوش اوفتاد
همرهان بر حالتش گریان شدند	پس گلاب و آب بر رویش زدند
نیم مرده بازگشت از غیب جان	تا به شب بی‌خویش بود و بعد از آن
مجرمم بودم به خلق اومیدوار	چون به هوش آمد بگفت ای کردگار
هیچ آن کفو عطای تو نبود	گرچه خواجه بس سخاوت کرده بود
او قبا بخشید و تو بالا و قد	او کله بخشید و تو سر پر خرد
او ستورم داد و تو عقل سوار	او زرم داد و تو دست زرشمار
خواجه نقلم داد و تو طعمه‌پذیر	خواجه شمعم دادو تو چشم قریر
وعده‌اش زر وعدهٔ تو طیبات	او وظیفه داد و تو عمر و حیات
در وثاقت او و صد چون او سمین	او وثاقم داد و تو چرخ و زمین
نان از آن تست نان از تش رسید	زر از آن تست زر او نافرید
کز سخاوت می‌فزودی شادیش	آن سخا و رحم هم تو دادیش
قبله‌ساز اصل را انداختم	من مرورا قبلهٔ خود ساختم
عقل می‌کارید اندر آب و طین	ما کجا بودیم کان دیان دین
وین بساط خاک را می‌گسترید	چون همی کرد از عدم گردون پدید
وز طبایع قفل با مفتاح‌ها	ز اختران می‌ساخت او مصباح‌ها
مضمر این سقف کرد و این فراش	ای بسا بنیادها پنهان و فاش
وصف آدم مظهر آیات اوست	آدم اصطرلاب اوصاف علوست
هم‌چو عکس ماه اندر آب جوست	هرچه در وی می‌نماید عکس اوست
بهر اوصاف ازل دارد ثبوت	بر صطرلابش نقوش عنکبوت
عنکبوتش درس گوید از شروح	تا ز چرخ غیب وز خورشید روح
بی‌منجم در کف عام اوفتاد	عنکبوت و این صطرلاب رشاد
غیب را چشمی بباید غیب‌بین	انبیا را داد حق تنجیم این
عکس خود را دید هر یک چه درون	در چه دنیا فتادند این قرون
ورنه آن شیری که در چه شد فرود	از برون دان آنچ در چاهت نمود
در تگ چاهست آن شیر ژیان	برد خرگوشیش از ره کای فلان
چون ازو غالب‌تری سر بر کنش	در رو اندر چاه کین از وی بکش
از خیال خویشتن پر جوش شد	آن مقلد سخرهٔ خرگوش شد
این به جز تقلیب آن قلاب نیست	او نگفت این نقش داد آب نیست
ای زبون شش غلط در هر ششی	تو هم از دشمن چو کینی می‌کشی
کز صفات قهر آنجا مشتقست	آن عداوت اندرو عکس حقست
باید آن خو را ز طبع خویش شست	وآن گنه در وی ز جنس جرم تست
که ترا او صفحهٔ آیینه بود	خلق زشتت اندرو رویت نمود
اندر آیینه بر آیینه مزن	چونک قبح خویش دیدی ای حسن
خاک تو بر عکس اختر می‌زنی	می‌زند بر آب استارهٔ سنی
تا کند او سعد ما را زیردست	کین ستارهٔ نحس در آب آمدست
چونک پنداری ز شبهه اخترش	خاک استیلا بریزی بر سرش
تو گمان بردی که آن اختر نماند	عکس پنهان گشت و اندر غیب راند
هم بدان سو بایدش کردن دوا	آن ستارهٔ نحس هست اندر سما
نحس این سو عکس نحس بی‌سو است	بلک باید دل سوی بی‌سوی بست
عکس آن دادست اندر پنج و شش	داد داد حق شناس و بخششش
تو بمیری وآن بماند مردریگ	گر بود داد خسان افزون ز ریگ
اصل بینی پیشه کن ای کژنگر	عکس آخر چند پاید در نظر
با عطا بخشیدشان عمر دراز	حق چو بخشش کرد بر اهل نیاز
محیی الموتاست فاجتازوا الیه	خالدین شد نعمت و منعم علیه
آنچنان که آن تو باشی و تو آن	داد حق با تو در آمیزد چو جان
بدهدت بی این دو قوت مستطاب	گر نماند اشتهای نان و آب
فربهی پنهانت بخشد آن سری	فربهی گر رفت حق در لاغری
هر ملک را قوت جان او می‌دهد	چون پری را قوت از بو می‌دهد
حق به عشق خویش زنده‌ت می‌کند	جان چه باشد که تو سازی زو سند
تو ازو آن رزق خواه و نان مخواه	زو حیات عشق خواه و جان مخواه
اندر آن تابان صفات ذوالجلال	خلق را چون آب دان صاف و زلال
چون ستارهٔ چرخ در آب روان	علمشان و عدلشان و لطفشان
فاضلان مرآت آگاهی حق	پادشاهان مظهر شاهی حق
ماه آن ماهست آب آن آب نیست	قرنها بگذشت و این قرن نویست
لیک مستبدل شد آن قرن و امم	عدل آن عدلست و فضل آن فضل هم
وین معانی بر قرار و بر دوام	قرنها بر قرنها رفت ای همام
عکس ماه و عکس اختر بر قرار	آن مبدل شد درین جو چند بار
بلک بر اقطار عرض آسمان	پس بنااش نیست بر آب روان
دانک بر چرخ معانی مستویست	این صفتها چون نجوم معنویست
عشق ایشان عکس مطلوبی او	خوب‌رویان آینهٔ خوبی او
دایما در آب کی ماند خیال	هم به اصل خود رود این خد و خال
چون بمالی چشم خود خود جمله اوست	جمله تصویرات عکس آب جوست
خل دوشابست و دوشابست خل	باز عقلش گفت بگذار این حول
شرم‌دار ای احول از شاه غیور	خواجه را چون غیر گفتی از قصور
جنس این موشان تاریکی مگیر	خواجه را که در گذشتست از اثیر
مغز بین او را مبینش استخوان	خواجهٔ جان بین مبین جسم گران
منگر و نسبت مکن او را به طین	خواجه را از چشم ابلیس لعین
آنک او مسجود شد ساجد مدان	همره خورشید را شب‌پر مخوان
در مثال عکس حق بنمودنیست	عکس‌ها را ماند این و عکس نیست
روغن گل روغن کنجد نماند	آفتابی دید او جامد نماند
نیستند از خلق بر گردان ورق	چون مبدل گشته‌اند ابدال حق
خاک مسجود ملایک چون شود	قبلهٔ وحدانیت دو چون بود
دامنش را دید آن پر سیب کرد	چون درین جو دیدعکس سیب مرد
چونک شد از دیدنش پر صد جوال	آنچ در جو دید کی باشد خیال
کذبوا بالحق لما جائهم	تن مبین و آن مکن کان بکم و صم
دیدن او دیدن خالق شدست	ما رمیت اذ رمیت احمد بدست
روز دیدن دیدن این روزنست	خدمت او خدمت حق کردنست
نی ودیعهٔ آفتاب و فرقدست	خاصه این روزن درخشان از خودست
لیک از راه و سوی معهود نی	هم از آن خورشید زد بر روزنی
هست روزنها نشد زو آگهی	در میان شمس و این روزن رهی
اندرین روزن بود نورش به جوش	تا اگر ابری بر آید چرخ‌پوش
در میان روزن و خور مالفت	غیر راه این هوا و شش جهت
میوه می‌روید ز عین این طبق	مدحت و تسبیح او تسبیح حق
عیب نبود گر نهی نامش درخت	سیب روید زین سبد خوش لخت لخت
که میان هر دو راه آمد نهان	این سبد را تو درخت سیب خوان
زین سبد روید همان نوع از ثمر	آنچ روید از درخت بارور
زیر سایهٔ این سبد خوش می‌نشین	پس سبد را تو درخت بخت بین
نان چرا می‌گوییش محموده خوان	نان چو اطلاق آورد ای مهربان
خاک او را سرمه بین و سرمه دان	خاک ره چون چشم روشن کرد و جان
من چرا بالا کنم رو در عیوق	چون ز روی این زمین تابد شروق
در چنین جو خشک کی ماند کلوخ	شد فنا هستش مخوان ای چشم‌شوخ
با چنان رستم چه باشد زور زال	پیش این خورشید کی تابد هلال
تا ز هستی‌ها بر آرد او دمار	طالبست و غالبست آن کردگار
بنده را در خواجهٔ خود محو دان	دو مگو و دو مدان و دو مخوان
فانیست و مرده و مات و دفین	خواجه هم در نور خواجه‌آفرین
گم کنی هم متن و هم دیباجه را	چون جدا بینی ز حق این خواجه را
این یکی قبله‌ست دو قبله مبین	چشم و دل را هین گذاره کن ز طین
آتشی در خف فتاد و رفت خف	چون دو دیدی ماندی از هر دو طرف
کس بنفروشد به صد دانگت لواش	گر عمر نامی تو اندر شهر کاش
این عمر را نان فروشید از کرم	چون به یک دکان بگفتی عمرم
زان یکی نان به کزین پنجاه نان	او بگوید رو بدان دیگر دکان
او بگفتی نیست دکانی دگر	گر نبودی احول او اندر نظر
بر دل کاشی شدی عمر علی	پس ردی اشراق آن نااحولی
این عمر را نان فروش ای نانبا	این ازینجا گوید آن خباز را
پس فرستادت به دکان بعید	چون شنید او هم عمر نان در کشید
راز یعنی فهم کن ز آواز من	کین عمر را نان ده ای انباز من
هین عمر آمد که تا بر نان زند	او همت زان سو حواله می‌کند
در همه کاشان ز نان محروم شو	چون به یک دکان عمر بودی برو
نان ازینجا بی‌حواله و بی‌زحیر	ور به یک دکان علی گفتی بگیر
احول ده بینی ای مادر فروش	احول دو بین چو بی‌بر شد ز نوش
چون عمر می‌گرد چو نبوی علی	اندرین کاشان خاک از احولی
گوشه گوشه نقل نو ای ثم خیر	هست احول را درین ویرانه دیر
دوست پر بین عرصهٔ هر دو سرا	ور دو چشم حق‌شناس آمد ترا
اندرین کاشان پر خوف و رجا	وا رهیدی از حوالهٔ جا به جا
هم‌چو هر جو تو خیالش ظن مبر	اندرین جو غنچه دیدی یا شجر
حق حقیقت گردد و میوه‌فروش	که ترا از عین این عکس نقوش
عکس می‌بیند سد پر می‌شود	چشم ازین آب از حول حر می‌شود
پس مشو عریان چو بلقیس از حباب	پس به معنی باغ باشد این نه آب
هین به یک چون این خران را تو مران	بار گوناگونست بر پشت خران
بر یکی خر بار سنگ و مرمرست	بر یکی خر بار لعل و گوهرست
اندرین جو ماه بین عکسش مخوان	بر همه جوها تو این حکمت مران
هر چه اندر روی نماید حق بود	آب خضرست این نه آب دام و دد
من نه عکسم هم‌حدیث و هم‌رهم	زین تگ جو ماه گوید من مهم
خواه بالا خواه در وی دار دست	اندرین جو آنچ بر بالاست هست
ماه دان این پرتو مه‌روی را	از دگر جوها مگیر این جوی را
بس گریست از درد خواجه شد کئیب	این سخن پایان ندارد آن غریب
پای مرد از درد او رنجور شد	واقعهٔ آن وام او مشهور شد
از طمع می‌گفت هر جا سرگذشت	از پی توزیع گرد شهر گشت
غیر صد دینار آن کدیه‌پرست	هیچ ناورد از ره کدیه به دست
شد بگور آن کریم بس شگفت	پای مرد آمد بدو دستش گرفت
که کند مهمانی فرخنده‌ای	گفت چون توفیق یابد بنده‌ای
جاه خود ایثار جاه او کند	مال خود ایثار راه او کند
چون به احسان کرد توفیقش قرین	شکر او شکر خدا باشد یقین
حق او لا شک به حق ملحق بود	ترک شکرش ترک شکر حق بود
نیز می‌کن شکر و ذکر خواجه هم	شکر می‌کن مر خدا را در نعم
خدمت او هم فریضه‌ست و سزاست	رحمت مادر اگر چه از خداست
که محمد بود محتال الیه	زین سبب فرمود حق صلوا علیه
هین چه کردی آنچ دادم من ترا	در قیامت بنده را گوید خدا
چون ز تو بود اصل آن روزی و نان	گوید ای رب شکر تو کردم به جان
چون نکردی شکر آن اکرام‌فن	گویدش حق نه نکردی شکر من
نه ز دست او رسیدت نعمتم	بر کریمی کرده‌ای ظلم و ستم
گشت گریان زار و آمد در نشید	چون به گور آن ولی‌نعمت رسید
مرتجی و غوث ابناء السبیل	گفت ای پشت و پناه هر نبیل
ای چو رزق عام احسان و برت	ای غم ارزاق ما بر خاطرت
در خراج و خرج و در ایفاء دین	ای فقیران را عشیره و والدین
داده و تحفه سوی دوران مطر	ای چو بحر از بهر نزدیکان گهر
رونق هر قصر و گنج هر خراب	پشت ما گرم از تو بود ای آفتاب
ای چو میکائیل راد و رزق‌ده	ای در ابرویت ندیده کس گره
ای به قاف مکرمت عنقای غیب	ای دلت پیوسته با دریای غیب
سقف قصد همتت هرگز نکفت	یاد ناورده که از مالم چه رفت
مر ترا چون نسل تو گشته عیال	ای من و صد هم‌چو من در ماه و سال
نام ما و فخر ما و بخت ما	نقد ما و جنس ما و رخت ما
عیش ما و رزق مستوفی بمرد	تو نمردی ناز و بخت ما بمرد
صد چو حاتم گاه ایثار نعم	واحد کالالف در رزم و کرم
گردگان‌های شمرده می‌دهد	حاتم ار مرده به مرده می‌دهد
کز نفیسی می‌نگنجد در نفس	تو حیاتی می‌دهی در هر نفس
نقد زر بی‌کساد و بی‌شمار	تو حیاتی می‌دهی بس پایدار
ای فلک سجده کنان کوی ترا	وارثی نا بوده یک خوی ترا
چون کلیم الله شبان مهربان	خلق را از گرگ غم لطفت شبان
پای موسی آبله شد نعل ریخت	گوسفندی از کلیم الله گریخت
وان رمه غایب شده از چشم او	در پی او تا به شب در جست و جو
پس کلیم الله گرد از وی فشاند	گوسفند از ماندگی شد سست و ماند
می‌نواخت از مهر هم‌چون مادرش	کف همی‌مالید بر پشت و سرش
غیر مهر و رحم و آب چشم نی	نیم ذره طیرگی و خشم نی
طبع تو بر خود چرا استم نمود	گفت گیرم بر منت رحمی نبود
که نبوت را نمی‌زیبد فلان	با ملایک گفت یزدان آن زمان
کرد چوپانیش برنا یا صبی	مصطفی فرمود خود که هر نبی
حق ندادش پیشوایی جهان	بی‌شبانی کردن و آن امتحان
گفت من هم بوده‌ام دهری شبان	گفت سایل هم تو نیز ای پهلوان
کردشان پیش از نبوت حق شبان	تا شود پیدا وقار و صبرشان
آن‌چنان آرد که باشد متمر	هر امیری کو شبانی بشر
او به جا آرد به تدبیر و خرد	حلم موسی‌وار اندر رعی خود
بر فراز چرخ مه روحانیی	لاجرم حقش دهد چوپانیی
بر کشید و داد رعی اصفیا	آنچنان که انبیا را زین رعا
کردی آنچ کور گردد شانیت	خواجه باری تو درین چوپانیت
سروری جاودانه بخشدت	دانم آنجا در مکافات ایزدت
بر وظیفه دادن و ایفای تو	بر امید کف چون دریای تو
تو کجایی تا شود این درد صاف	وام کردم نه هزار از زر گزاف
گویی بستان آن و ده چندان ز من	تو کجایی تا که خندان چون چمن
لطف و احسان چون خداوندان کنی	تو کجایی تا مرا خندان کنی
تا کنی از وام و فاقه آمنم	تو کجایی تا بری در مخزنم
گفته کین هم گیر از بهر دلم	من همی‌گویم بس و تو مفضلم
چون بگنجد آسمانی در زمین	چون همی‌گنجد جهانی زیر طین
هم به وقت زندگی هم این زمان	حاش لله تو برونی زین جهان
سایهٔ او بر زمینی می‌زند	در هوای غیب مرغی می‌پرد
جسم کی اندر خور پایهٔ دلست	جسم سایهٔ سایهٔ سایهٔ دلست
در فلک تابان و تن در جامه خواب	مرد خفته روح او چون آفتاب
تن تقلب می‌کند زیر لحاف	جان نهان اندر خلا هم‌چون سجاف
هر مثالی که بگویم منتفیست	روح چون من امر ربی مختفیست
وان جوابات خوش و اسرار تو	ای عجب کو لعل شکربار تو
آن کلید قفل مشکل‌های ما	ای عجب کو آن عقیق قندخا
آنک کردی عقل‌ها را بی‌قرار	ای عجب کو آن دم چون ذوالفقار
کو و کو و کو و کو و کو و کو	چند هم‌چون فاخته کاشانه‌جو
قدرتست و نزهتست و فطنتست	کو همان‌جا که صفات رحمتست
دایم آن‌جا بد چو شیر و بیشه‌اش	کو همان‌جا که دل و اندیشه‌اش
می‌رود در وقت اندوه و حزن	کو همان‌جا که امید مرد و زن
چشم پرد بر امید صحتی	کو همان‌جا که به وقت علتی
باد جویی بهر کشت و کشتیی	آن طرف که بهر دفع زشتیی
چون زبان یا هو عبارت می‌کند	آن طرف که دل اشارت می‌کند
کاش جولاهانه ماکو گفتمی	او مع‌الله است بی کو کو همی
روح‌ها را می‌زند صد گونه برق	عقل ما کو تا ببیند غرب و شرق
منتهی شد جزر و باقی ماند مد	جزر و مدش بد به بحری در زبد
هست صد دینار ازین توزیع و بس	نه هزارم وام و من بی دست‌رس
می‌روم نومید ای خاک تو خوش	حق کشیدت ماندم در کش‌مکش
ای همایون روی و دست و همتت	همتی می‌دار در پر حسرتت
یافتم در وی به جای آب خون	آمدم بر چشمه و اصل عیون
جوی آن جویست آب آن آب نیست	چرخ آن چرخست آن مهتاب نیست
اختران هستند کو آن آفتاب	محسنان هستند کو آن مستطاب
پس به سوی حق روم من نیز هم	تو شدی سوی خدا ای محترم
هست حق کل لدینا محضرون	مجمع و پای علم ماوی القرون
در کف نقاش باشد محتصر	نقش‌ها گر بی‌خبر گر با خبر
ثبت و محوی می‌کند آن بی‌نشان	دم به دم در صفحهٔ اندیشه‌شان
بخل می‌آرد سخا را می‌برد	خشم می‌آرد رضا را می‌برد
هیچ خالی نیست زین اثبات و محو	نیم لحظه مدرکاتم شام و غدو
کوزه از خود کی شود پهن و دراز	کوزه‌گر با کوزه باشد کارساز
ورنه چون گردد بریده و مؤتلف	چوب در دست دروگر معتکف
ورنه از خود چون بدوزد یا درد	جامه اندر دست خیاطی بود
ورنه از خود چون شود پر یا تهی	مشک با سقا بود ای منتهی
پس بدانک در کف صنع ویی	هر دمی پر می‌شوی تی می‌شوی
صنع از صانع چه سان شیدا شود	چشم‌بند از چشم روزی کی رود
منگر از چشم سفیهی بی‌خبر	چشم‌داری تو به چشم خود نگر
گوش گولان را چرا باشی گرو	گوش داری تو به گوش خود شنو
هم برای عقل خود اندیشه کن	بی ز تقلیدی نظر را پیشه کن
در گلهٔ سلطان نبودش یک قرین	بود امیری را یکی اسپی گزین
ناگهان دید اسپ را خوارزمشاه	او سواره گشت در موکب به گاه
تا به رجعت چشم شه با اسپ بود	چشم شه را فر و رنگ او ربود
هر یکش خوشتر نمودی زان دگر	بر هر آن عضوش که افکندی نظر
حق برو افکنده بد نادر صفت	غیر چستی و گشی و روحنت
کین چه باشد که زند بر عقل راه	پس تجسس کرد عقل پادشاه
از دو صد خورشید دارد روشنی	چشم من پرست و سیرست و غنی
نیم اسپم در رباید بی حقی	ای رخ شاهان بر من بیذقی
جذبه باشد آن نه خاصیات این	جادوی کردست جادو آفرین
فاتحه‌ش در سینه می‌افزود درد	فاتحه خواند و بسی لا حول کرد
فاتحه در جر و دفع آمد وحید	زانک او را فاتحه خود می‌کشید
ور رود غیر از نظر تنبیه اوست	گر نماید غیر هم تمویه اوست
کار حق هر لحظه نادر آوریست	پس یقین گشتش که جذبه زان سریست
می‌شود مسجود از مکر خدا	اسپ سنگین گاو سنگین ز ابتلا
نیست بت را فر و نه روحانیی	پیش کافر نیست بت را ثانیی
در جهان تابیده از دیگر جهان	چست آن جاذب نهان اندر نهان
من نمی‌بینم تو می‌توانی ببین	عقل محجوبست و جان هم زین کمین
با خواص ملک خود هم‌راز گشت	چونک خوارمشه ز سیران باز گشت
تا بیارند اسپ را زان خاندان	پس به سرهنگان بفرمود آن زمان
هم‌چو پشمی گشت امیر هم‌چو کوه	هم‌چو آتش در رسیدند آن گروه
جز عمادالملک زنهاری ندید	جانش از درد و غبین تا لب رسید
بهر هر مظلوم و هر مقتول غم	که عمادالملک بد پای علم
پیش سلطان بود چون پیغامبری	محترم‌تر خود نبد زو سروری
رایض و شب‌خیز و حاتم در سخا	بی‌طمع بود او اصیل و پارسا
آزموده رای او در هر مراد	بس همایون‌رای و با تدبیر و راد
طالب خورشید غیب او چون هلال	هم به بذل جان سخی و هم به مال
در صفات فقر وخلت ملتبس	در امیری او غریب و محتبس
پیش سلطان شافع و دفع ضرر	بوده هر محتاج را هم‌چون پدر
خلق او بر عکس خلقان و جدا	مر بدان را ستر چون حلم خدا
شاه با صد لابه او را دفع کرد	بارها می‌شد به سوی کوه فرد
چشم سلطان را ازو شرم آمدی	هر دم ار صد جرم را شافع شدی
سر برهنه کرد و بر خاک اوفتاد	رفت او پیش عماد الملک راد
تا بگیرد حاصلم را هر مغیر	که حرم با هر چه دارم گو بگیر
گر برد مردم یقین ای خیردوست	این یکی اسپست جانم رهن اوست
من یقین دانم نخواهم زیستن	گر برد این اسپ را از دست من
بر سرم مال ای مسیحا زود دست	چون خدا پیوستگیی داده است
این تکلف نیست نی تزویریست	از زن و زر و عقارم صبر هست
امتحان کن امتحان گفت و قدم	اندرین گر می‌نداری باورم
پیش سلطان در دوید آشفته‌حال	آن عمادالملک گریان چشم‌مال
راز گویان با خدا رب العباد	لب ببست و پیش سلطان ایستاد
واندرون اندیشه‌اش این می‌تنید	ایستاده راز سلطان می‌شنید
که نشاید ساختن جز تو پناه	کای خداگر آن جوان کژ رفت راه
گرچه او خواهد خلاص از هر اسیر	تو از آن خود بکن از وی مگیر
از گدایی گیر تا سلطان همه	زانک محتاجند این خلقان همه
رهنمایی جستن از شمع و ذبال	با حضور آفتاب با کمال
روشنایی جستن از شمع و چراغ	با حضور آفتاب خوش‌مساغ
کفر نعمت باشد و فعل هوا	بی‌گمان ترک ادب باشد ز ما
هم‌چو خفاشند ظلمت دوستدار	لیک اغلب هوش‌ها در افتکار
کرم را خورشید جان می‌پرورد	در شب ار خفاش کرمی می‌خورد
کرم از خورشید جنبنده شدست	در شب ار خفاش از کرمیست مست
دشمن خود را نواله می‌دهد	آفتابی که ضیا زو می‌زهد
چشم بازش راست‌بین و روشنیست	لیک شهبازی که او خفاش نیست
در ادب خورشید مالد گوش او	گر به شب جوید چو خفاش او نمو
علتی دارد ترا باری چه شد	گویدش گیرم که آن خفاش لد
تا نتابی سر دگر از آفتاب	مالشت بدهم به زجر از اکتیاب
با نیازی خاضعی سعدانیی	آنچنان که یوسف از زندانیی
پیش شه گردد امورت مستوی	خواست یاری گفت چون بیرون روی
تا مرا هم وا خرد زین حبس نیز	یاد من کن پیش تخت آن عزیز
مرد زندانی دیگر را خلاص	کی دهد زندانیی در اقتناص
انتظار مرگ دار فانیند	اهل دنیا جملگان زندانیند
تن بزندان جان او کیوانیی	جز مگر نادر یکی فردانیی
ماند یوسف حبس در بضع سنین	پس جزای آنک دید او را معین
وز دلش دیو آن سخن از یاد برد	یاد یوسف دیو از عقلش سترد
ماند در زندان ز داور چند سال	زین گنه کامد از آن نیکوخصال
تا تو چون خفاش افتی در سواد	که چه تقصیر آمد از خورشید داد
تا تو یاری خواهی از ریگ و سراب	هین چه تقصیر آمد از بحر و سحاب
یوسفا داری تو آخر چشم باز	عام اگر خفاش طبعند و مجاز
باز سلطان دیده را باری چه بود	گر خفاشی رفت در کور و کبود
که مساز از چوب پوسیده عماد	پس ادب کردش بدین جرم اوستاد
تا نیاید در دلش زان حبس درد	لیک یوسف را به خود مشغول کرد
که نه زندان ماند پیشش نه غسق	آن‌چنانش انس و مستی داد حق
ناخوش و تاریک و پرخون و وخم	نیست زندانی وحش‌تر از رحم
در رحم هر دم فزاید تنت بیش	چون گشادت حق دریچه سوی خویش
خوش شکفت از غرس جسم تو حواس	اندر آن زندان ز ذوق بی‌قیاس
می‌گریزی از زهارش سوی پشت	زان رحم بیرون شدن بر تو درشت
ابلهی دان جستن قصر و حصون	راه لذت از درون دان نه از برون
وآن دگر در باغ ترش و بی‌مراد	آن یکی در کنج مسجد مست و شاد
گنج در ویرانیست ای میر من	قصر چیزی نیست ویران کن بدن
مست آنگه خوش شود کو شد خراب	این نمی‌بینی که در بزم شراب
گنج جو و از گنج آبادان کنش	گرچه پر نقش است خانه بر کنش
وین صور چون پرده بر گنج وصال	خانهٔ پر نقش تصویر و خیال
که درین سینه همی‌جوشد صور	پرتو گنجست و تابش‌های زر
پرده شد بر روی آب اجزای کف	هم ز لطف و عکس آب با شرف
پرده‌ای بر روی جان شد شخص تن	هم ز لطف و جوش جان با ثمن
که اینچ بر ماست ای برادر هم ز ماست	پس مثل بشنو که در افواه خاست
ز آب صافی اوفتاده دوردست	زین حجاب این تشنگان کف‌پرست
شب‌پرستی و خفاشی می‌کنیم	آفتابا با چو تو قبله و امام
زین خفاشیشان بخر ای مستجار	سوی خود کن این خفاشان را مطار
که بمن آمد ولی او را مگیر	این جوان زین جرم ضالست و مغیر
گشته جوشان چون اسد در بیشه‌ها	در عماد الملک این اندیشه‌ها
در ریاض غیب جان طایرش	ایستاده پیش سلطان ظاهرش
هر دمی می‌شد به شرب تازه مست	چون ملایک او به اقلیم الست
در تن هم‌چون لحد خوش عالمی	اندرون سور و برون چون پر غمی
تا چه پیدا آید از غیب و سرار	او درین حیرت بد و در انتظار
پیش خوارمشاه سرهنگان کشان	اسپ را اندر کشیدند آن زمان
آن‌چنان کره به قد و تگ نبود	الحق اندر زیر این چرخ کبود
مرحب آن از برق و مه زاییده را	می‌ربودی رنگ او هر دیده را
گوییی صرصر علف بودش نه جو	هم‌چو مه هم‌چون عطارد تیزرو
می‌برد اندر مسیر و مذهبی	ماه عرصهٔ آسمان را در شبی
از چه منکر می‌شوی معراج را	چون به یک شب مه برید ابراج را
که به یک ایماء او شد مه دو نیم	صد چو ماهست آن عجب در یتیم
هم به قدر ضعف حس خلق بود	آن عجب کو در شکاف مه نمود
هست از افلاک و اخترها برون	کار و بار انبیا و مرسلون
وانگهان نظاره کن آن کار و بار	تو برون رو هم ز افلاک و دوار
نشنوی تسبیح مرغان هوا	در میان بیضه‌ای چون فرخ‌ها
ز اسپ و خوارمشاه گو و سرگذشت	معجزات این‌جا نخواهد شرح گشت
از سگ و از اسپ فر کهف یافت	آفتاب لطف حق بر هر چه تافت
سنگ را و لعل را داد او نشان	تاب لطفش را تو یکسان هم مدان
سنگ را گرمی و تابانی و بس	لعل را زان هست گنج مقتبس
آن‌چنان نبود کز آب و اضطراب	آنک بر دیوار افتد آفتاب
روی خود سوی عماد الملک کرد	چون دمی حیران شد از وی شاه فرد
از بهشتست این مگر نه از زمین	کای اچی بس خوب اسپی نیست این
چون فرشته گردد از میل تو دیو	پس عماد الملک گفتش ای خدیو
بس گش و رعناست این مرکب ولیک	در نظر آنچ آوری گردید نیک
چون سر گاوست گویی آن سرش	هست ناقص آن سر اندر پیکرش
اسپ را در منظر شه خوار کرد	در دل خوارمشه این دم کار کرد
از سه گز کرباس یابی یوسفی	چون غرض دلاله گشت و واصفی
دیو دلال در ایمان شود	چونک هنگام فراق جان شود
اندر آن تنگی به یک ابریق آب	پس فروشد ابله ایمان را شتاب
قصد آن دلال جز تخریق نی	وان خیالی باشد و ابریق نی
صدق را بهر خیالی می‌دهی	این زمان که تو صحیح و فربهی
هم‌چو طفلی می‌ستانی گردگان	می‌فروشی هر زمانی در کان
نیست نادر گر بود اینت عمل	پس در آن رنجوری روز اجل
هم‌چو جوزی وقت دق پوسیده‌ای	در خیالت صورتی جوشیده‌ای
لیک آخر می‌شود هم‌چون هلال	هست از آغاز چون بدر آن خیال
فارغ آیی از فریب فاترش	گر تو اول بنگری چون آخرش
امتحانش کم کن از دورش ببین	جوز پوسیده‌ست دنیا ای امین
وآن عمادالملک با چشم مل	شاه دید آن اسپ را با چشم حال
چشم آن پایان‌نگر پنجاه گز	چشم شه دو گز همی دید از لغز
کز پس صد پرده بیند جان رشد	آن چه سرمه‌ست آنک یزدان می‌کشد
پس بدان دیده جهان را جیفه گفت	چشم مهتر چون به آخر بود جفت
پس فسرد اندر دل شه مهر اسپ	زین یکی ذمش که بشنود او وحسپ
هوش خود بگذاشت و قول او شنید	چشم خود بگذاشت و چشم او گزید
از نیاز آن در دل شه سرد کرد	این بهانه بود و آن دیان فرد
آن سخن بد در میان چون بانگ در	در ببست از حسن او پیش بصر
که از آن پرده نماید مه سیه	پرده کرد آن نکته را بر چشم شه
در جهان غیب از گفت و فسون	پاک بنایی که بر سازد حصون
تا که بانگ وا شدست این یا فراز	بانگ در دان گفت را از قصر راز
تبصرون این بانگ و در لا تبصرون	بانگ در محسوس و در از حس برون
تا چه در از روض جنت باز شد	چنگ حکمت چونک خوش‌آواز شد
از سقر تا خود چه در وا می‌شود	بانگ گفت بد چو دروا می‌شود
ای خنک او را که وا شد منظرش	بانگ در بشنو چو دوری از درش
بر حیات و راحتی بر می‌زنی	چون تو می‌بینی که نیکی می‌کنی
آن حیات و ذوق پنهان می‌شود	چونک تقصیر و فسادی می‌رود
که به مردارت کشند این کرکسان	دید خود مگذار از دید خسان
هین عصاام کش که کورم ای اچی	چشم چون نرگس فروبندی که چی
خود ببینی باشد از تو کورتر	وان عصاکش که گزیدی در سفر
جز بر امر و نهی یزدانی متن	دست کورانه به حبل الله زن
کین هوا شد صرصری مر عاد را	چیست حبل‌الله رها کردن هوا
مرغ را پرها ببسته از هواست	خلق در زندان نشسته از هواست
رفته از مستوریان شرم از هواست	ماهی اندر تابهٔ گرم از هواست
چارمیخ و هیبت دار از هواست	خشم شحنه شعلهٔ نار از هواست
شحنهٔ احکام جان را هم ببین	شحنهٔ اجسام دیدی بر زمین
لیک تا نجهی شکنجه در خفاست	روح را در غیب خود اشکنجه‌هاست
زانک ضد از ضد گردد آشکار	چون رهیدی بینی اشکنجه و دمار
او چه داند لطف دشت و رنج چاه	آنک در چه زاد و در آب سیاه
در رسد سغراق از تسنیم حق	چون رها کردی هوا از بیم حق
من جناب الله نحو السلسبیل	لا تطرق فی هواک سل سبیل
ان ظل العرش اولی من عریش	لا تکن طوع الهوی مثل الحشیش
زودتر زین مظلمه بازم خرید	گفت سلطان اسپ را وا پس برید
شیر را مفریب زین راس البقر	با دل خود شه نفرمود این قدر
رو ندوزد حق بر اسپی شاخ گاو	پای گاو اندر میان آری ز داو
کی نهد بر جسم اسپ او عضو گاو	بس مناسب صنعتست این شهره زاو
قصرهای منتقل پرداخته	زاو ابدان را مناسب ساخته
از سوی این سوی آن صهریج‌ها	در میان قصرها تخریج‌ها
در میان خرگهی چندین فضا	وز درونشان عالمی بی‌منتها
گه نماید روضه قعر چاه را	گه چو کابوسی نماید ماه را
دم به دم چون می‌کند سحر حلال	قبض و بسط چشم دل از ذوالجلال
زشت را هم زشت و حق را حق‌نما	زین سبب درخواست از حق مصطفی
از پشیمانی نه افتم در قلق	تا به آخر چون بگردانی ورق
مالک الملکش بدان ارشاد کرد	مکر که کرد آن عماد الملک فرد
قلب بین اصبعین کبریاست	مکر حق سرچشمهٔ این مکرهاست
آتشی داند زدن اندر پلاس	آنک سازد در دلت مکر و قیاس
چون غریب از گور خواجه باز گشت	بی‌نهایت آمد این خوش سرگذشت
مهر صد دینار را فا او سپرد	پای مردش سوی خانهٔ خویش برد
کز امید اندر دلش صد گل شکفت	لوتش آورد و حکایت‌هاش گفت
با غریب از قصهٔ آن لب گشود	آنچ بعد العسر یسر او دیده بود
خوابشان انداخت تا مرعای جان	نیم‌شب بگذشت و افسانه کنان
اندر آن شب خواب بر صدر سرا	دید پامرد آن همایون خواجه را
آنچ گفتی من شنیدم یک به یک	خواجه گفت ای پای‌مرد با نمک
بی‌اشارت لب نیارستم گشود	لیک پاسخ دادنم فرمان نبود
مهر با لب‌های ما بنهاده‌اند	ما چو واقف گشته‌ایم از چون و چند
تا نگردد منهدم عیش و معاش	تا نگردد رازهای غیب فاش
تا نماند دیگ محنت نیم‌خام	تا ندرد پردهٔ غفلت تمام
ما همه نطقیم لیکن لب خموش	ما همه گوشیم کر شد نقش گوش
این جهان پرده‌ست و عینست آن جهان	هر چه ما دادیم دیدیم این زمان
تخم در خاکی پریشان کردنست	روز کشتن روز پنهان کردنست
روز پاداش آمد و پیدا شدن	وقت بدرودن گه منجل زدن
من همی دیدم که او خواهد رسید	بشنو اکنون داد مهمان جدید
بسته بهر او دو سه پاره گهر	من شنوده بودم از وامش خبر
تا که ضیفم را نگردد سینه ریش	که وفای وام او هستند و بیش
وام را از بعض این گو بر گزار	وام دارد از ذهب او نه هزار
در دعایی گو مرا هم درج کن	فضله ماند زین بسی گو خرج کن
در فلان دفتر نوشتست این قسم	خواستم تا آن به دست خود دهم
خفیه بسپارم بدو در عدن	خود اجل مهلت ندادم تا که من
در خنوری و نبشته نام او	لعل و یاقوتست بهر وام او
من غم آن یار پیشین خورده‌ام	در فلان طاقیش مدفون کرده‌ام
فاجتهد بالبیع ان لا یخدعوک	قیمت آن را نداند جز ملوک
که رسول آموخت سه روز اختیار	در بیوع آن کن تو از خوف غرار
که رواج آن نخواهد هیچ خفت	از کساد آن مترس و در میفت
وین وصیت را بگو هم مو به مو	وارثانم را سلام من بگو
بی‌گرانی پیش آن مهمان نهند	تا ز بسیاری آن زر نشکهند
گو بگیر و هر که را خواهی بده	ور بگوید او نخواهم این فره
سوی پستان باز ناید هیچ شیر	زانچ دادم باز نستانم نقیر
مسترد نحله بر قول رسول	گشته باشد هم‌چو سگ قی را اکول
تا بریزند آن عطا را بر درش	ور ببندد در نباید آن زرش
نیست هدیهٔ مخلصان را مسترد	هر که آنجا بگذرد زر می‌برد
کرده‌ام من نذرها با ذوالجلال	بهر او بنهاده‌ام آن از دو سال
بیست چندان خو زیانشان اوفتد	ور روا دارند چیزی زان ستد
صد در محنت بریشان بر گشود	گر روانم را پژولانند زود
که رساند حق را در مستحق	از خدا اومید دارم من لبق
لب به ذکر آن نخواهم بر گشاد	دو قضیهٔ دیگر او را شرح داد
هم نگردد مثنوی چندین دراز	تا بماند دو قضیه سر و راز
گه غزل‌گویان و گه نوحه‌کنان	برجهید از خواب انگشتک‌زنان
پای‌مردا مست و خوش بر خاستی	گفت مهمان در چه سوداهاستی
که نمی‌گنجی تو در شهر و فلا	تا چه دیدی خواب دوش ای بوالعلا
که رمیدستی ز حلقهٔ دوستان	خواب دیده پیل تو هندوستان
در دل خود آفتابی دیده‌ام	گفت سوداناک خوابی دیده‌ام
آن سپرده جان پی دیدار را	خواب دیدم خواجهٔ بیدار را
واحد کالالف ان امر عنی	خواب دیدم خواجهٔ معطی المنی
تا که مستی عقل و هوشش را ببرد	مست و بی‌خود این چنین بر می‌شمرد
خلق انبه گرد او آمد فراز	در میان خانه افتاد او دراز
ای نهاده هوش‌ها در بیهشی	با خود آمد گفت ای بحر خوشی
بسته‌ای در بی‌دلی دلداریی	خواب در بنهاده‌ای بیداریی
طوق دولت بسته اندر غل فقر	توانگری پنهان کنی در ذل فقر
آتش اندر آب سوزان مندرج	ضد اندر ضد پنهان مندرج
دخل‌ها رویان شده از بذل و خرج	روضه اندر آتش نمرود درج
السماح یا اولی النعمی رباح	تا بگفته مصطفی شاه نجاح
انما الخیرات نعم المرتبط	ما نقص مال من الصدقات قط
عصمت از فحشا و منکر در صلات	جوشش و افزونی زر در زکات
وآن صلاتت هم ز گرگانت شبان	آن زکاتت کیسه‌ات را پاسبان
زندگی جاودان در زیر مرگ	میوهٔ شیرین نهان در شاخ و برگ
زان غذا زاده زمین را میوه‌ای	زبل گشته قوت خاک از شیوه‌ای
در سرشت ساجدی مسجودیی	درعدم پنهان شده موجودیی
اندرون نوری و شمع عالمی	آهن و سنگ از برونش مظلمی
در سواد چشم چندان روشنی	درج در خوفی هزاران آمنی
گنج در ویرانه‌ای بنهاده‌ای	اندرون گاو تن شه‌زاده‌ای
گاو بیند شاه نی یعنی بلیس	تا خری پیری گریزد زان نفیس
هر سه صاحب‌فطنت و صاحب‌نظر	بود شاهی شاه را بد سه پسر
در سخا و در وغا و کر و فر	هر یکی از دیگری استوده‌تر
قرة العینان شه هم‌چون سه شمع	پیش شه شه‌زادگان استاده جمع
می‌کشید آبی نخیل آن پدر	از ره پنهان ز عینین پسر
می‌رود سوی ریاض مام و باب	تا ز فرزند آب این چشمه شتاب
گشته جاری عینشان زین هر دو عین	تازه می‌باشد ریاض والدین
خشک گردد برگ و شاخ آن نخیل	چون شود چشمه ز بیماری علیل
که ز فرزندان شجر نم می‌کشید	خشکی نخلش همی‌گوید پدید
متصل با جانتان یا غافلین	ای بسا کاریز پنهان هم‌چنین
مایه‌ها تا گشته جسم تو سمین	ای کشیده ز آسمان و از زمین
کانچ بگرفتی همی‌باید گزارد	عاریه‌ست این کم همی‌باید فشارد
روح را باش آن دگرها بیهدست	جز نفخت کان ز وهاب آمدست
نی بنسبت با صنیع محکمش	بیهده نسبت به جان می‌گویمش
فارغت آرد ازین کاریزها	حبذا کاریز اصل چیزها
هرچه زان صد کم شود کاهد خوشی	تو ز صد ینبوع شربت می‌کشی
ز استراق چشمه‌ها گردی غنی	چون بجوشید از درون چشمهٔ سنی
راتبهٔ این قره درد دل بود	قرةالعینت چو ز آب و گل بود
در زمان امن باشد بر فزون	قلعه را چون آب آید از برون
تا که اندر خونشان غرقه کند	چونک دشمن گرد آن حلقه کند
تا نباشد قلعه را زانها پناه	آب بیرون را ببرند آن سپاه
به ز صد جیحون شیرین از برون	آن زمان یک چاه شوری از درون
هم‌چو دی آید به قطع شاخ و برگ	قاطع الاسباب و لشکرهای مرگ
جز مگر در جان بهار روی یار	در جهان نبود مددشان از بهار
کو کشد پا را سپس یوم العبور	زان لقب شد خاک را دار الغرور
که بچینم درد تو چیزی نچید	پیش از آن بر راست و بر چپ می‌دوید
دور از تو رنج و ده که در میان	او بگفتی مر ترا وقت غمان
خود نمی‌گوید ترا من دیده‌ام	چون سپاه رنج آمد بست دم
که ترا در رزم آرد با حیل	حق پی شیطان بدین سان زد مثل
در خطرها پیش تو من می‌دوم	که ترا یاری دهم من با توم
مخلص تو باشم اندر وقت تنگ	اسپرت باشم گه تیر خدنگ
رستمی شیری هلا مردانه باش	جان فدای تو کنم در انتعاش
آن جوال خدعه و مکر و دها	سوی کفرش آورد زین عشوه‌ها
او به قاهاقاه خنده لب گشاد	چون قدم بنهاد در خندق فتاد
گویدش رو رو که بیزارم ز تو	هی بیا من طمعها دارم ز تو
من همی‌ترسم دو دست از من بدار	تو نترسیدی ز عدل کردگار
تو بدین تزویرها هم کی رهی	گفت حق خود او جدا شد از بهی
روسیاهند و حریف سنگسار	فاعل و مفعول در روز شمار
در چه بعدند و در بئس المهاد	ره‌زده و ره‌زن یقین در حکم و داد
از خلاص و فوز می‌باید شکیفت	گول را و غول را کو را فریفت
غافلند این‌جا و آن‌جا آفلند	هم خر و خرگیر اینجا در گلند
در بهار فضل آیند از خزان	جز کسانی را که وا گردند از آن
امر او گیرند و او نعم الامیر	توبه آرند و خدا توبه‌پذیر
عرش لرزد از انین المذنبین	چون بر آرند از پشیمانی حنین
دستشان گیرد به بالا می‌کشد	آن‌چنان لرزد که مادر بر ولد
نک ریاض فضل و نک رب غفور	کای خداتان وا خریده از غرور
از هوای حق بود نه از ناودان	بعد ازینتان برگ و رزق جاودان
تشنه چون ماهی به ترک مشک کرد	چونک دریا بر وسایط رشک کرد
سوی املاک پدر رسم سفر	عزم ره کردند آن هر سه پسر
از پی تدبیر دیوان و معاش	در طواف شهرها و قلعه‌هاش
پس بدیشان گفت آن شاه مطاع	دست‌بوس شاه کردند و وداع
فی امان الله دست افشان روید	هر کجاتان دل کشد عازم شوید
تنگ آرد بر کله‌داران قبا	غیر آن یک قلعه نامش هش‌ربا
دور باشید و بترسید از خطر	الله الله زان دز ذات الصور
جمله تمثال و نگار و صورتست	رو و پشت برجهاش و سقف و پست
تا کند یوسف بناکامش نظر	هم‌چو آن حجرهٔ زلیخا پر صور
خانه را پر نقش خود کرد آن مکید	چونک یوسف سوی او می‌ننگرید
روی او را بیند او بی‌اختیار	تا به هر سو که نگرد آن خوش‌عذار
شش جهت را مظهر آیات کرد	بهر دیده‌روشنان یزدان فرد
از ریاض حسن ربانی چرند	تا بهر حیوان و نامی که نگزند
حیث ولیتم فثم وجهه	بهر این فرمود با آن اسپه او
در درون آب حق را ناظرید	از قدح‌گر در عطش آبی خورید
صورت صورت خود بیند ای صاحب‌بصر	آنک عاشق نیست او در آب در
پس در آب اکنون کرا بیند بگو	صورت عاشق چو فانی شد درو
هم‌چو مه در آب از صنع غیور	حسن حق بینند اندر روی حور
غیرتش بر دیو و بر استور نیست	غیرتش بر عاشقی و صادقیست
جبرئیلی گشت و آن دیوی بمرد	دیو اگر عاشق شود هم گوی برد
که یزیدی شد ز فضلش بایزید	اسلم الشیطان آنجا شد پدید
هین نگه دارید زان قلعه وجوه	این سخن پایان ندارد ای گروه
که فتید اندر شقاوت تا ابد	هین مبادا که هوستان ره زند
بشنوید از من حدیث بی‌غرض	از خطر پرهیز آمد مفترض
از کمین‌گاه بلا پرهیز به	در فرج جویی خرد سر تیز به
ور نمی‌فرمود زان قلعه حذر	گر نمی‌گفت این سخن را آن پدر
خود نمی‌افتاد آن سو میلشان	خود بدان قلعه نمی‌شد خیلشان
از قلاع و از مناهج دور بود	کان نبد معروف بس مهجور بود
در هوس افتاد و در کوی خیال	چون بکرد آن منع دلشان زان مقال
که بباید سر آن را باز جست	رغبتی زین منع در دلشان برست
چونک الانسان حریص ما منع	کیست کز ممنوع گردد ممتنع
نهی بر اهل هوا تحریض شد	نهی بر اهل تقی تبغیض شد
هم ازین یهدی به قلبا خبیر	پس ازین یغوی به قوما کثیر
بل رمد زان نی حمامات هوا	کی رمد از نی حمام آشنا
بر سمعنا و اطعناها تنیم	پس بگفتندش که خدمتها کنیم
کفر باشد غفلت از احسان تو	رو نگردانیم از فرمان تو
ز اعتماد خود بد از ایشان جدا	لیک استثنا و تسبیح خدا
گفته شد در ابتدای مثنوی	ذکر استثنا و حزم ملتوی
صد جهت را قصد جز محراب نیست	صد کتاب ار هست جز یک باب نیست
این هزاران سنبل از یک دانه است	این طرق را مخلصی یک خانه است
جمله یک چیزست اندر اعتبار	گونه‌گونه خوردنیها صد هزار
سرد شد اندر دلت پنجه طعام	از یکی چون سیر گشتی تو تمام
که یکی را صد هزاران دیده‌ای	در مجاعت پس تو احول دیده‌ای
وز طبیبان و قصور فهم نیز	گفته بودیم از سقام آن کنیز
غافل و بی‌بهره بودند از سوار	کان طبیبان هم‌چو اسپ بی‌عذار
سمشان مجروح از تحویل گام	کامشان پر زخم از قرع لگام
رایض و چستیست استادی‌نما	ناشده واقف که نک بر پشت ما
جز ز تصریف سوار دوست‌کام	نیست سرگردانی ما زین لگام
گل نموده آن و آن خاری بده	ما پی گل سوی بستان‌ها شده
بر گلوی ما کی می‌کوبد لگد	هیچ‌شان این نی که گویند از خرد
گشته‌اند از مکر یزدان محتجب	آن طبیبان آن‌چنان بندهٔ سبب
باز یابی در مقام گاو خر	گر ببندی در صطبلی گاو نر
که نجویی تا کیست آن خفیه کار	از خری باشد تغافل خفته‌وار
نیست پیدا او مگر افلاکیست	خود نگفته این مبدل تا کیست
سوی چپ رفتست تیرت دیده‌ای	تیر سوی راست پرانیده‌ای
خویش را تو صید خوکی ساختی	سوی آهویی به صیدی تاختی
نارسیده سود افتاده به حبس	در پی سودی دویده بهر کبس
خویش را دیده فتاده اندر آن	چاهها کنده برای دیگران
پس چرا بدظن نگردی در سبب	در سبب چون بی‌مرادت کرد رب
دیگری زان مکسبه عریان شده	بس کسی از مکسبی خاقان شده
بس کس از عقد زنان مدیون شده	بس کس از عقد زنان قارون شده
تکیه بر وی کم کنی بهتر بود	پس سبب گردان چو دم خر بود
که بس آفت‌هاست پنهانش به زیر	ور سبب گیری نگیری هم دلیر
زانک خر را بز نماید این قدر	سر استثناست این حزم و حذر
ز احولی اندر دو چشمش خربزست	آنک چشمش بست گرچه گربزست
که بگرداند دل و افکار را	چون مقلب حق بود ابصار را
دام را تو دانه‌ای بینی ظریف	چاه را تو خانه‌ای بینی لطیف
می‌نماید که حقیقتها کجاست	این تفسطط نیست تقلیب خداست
جملگی او بر خیالی می‌تند	آنک انکار حقایق می‌کند
هم خیالی باشدت چشمی به مال	او نمی‌گوید که حسبان خیال
بر گرفتند از پی آن دز طریق	این سخن پایان ندارد آن فریق
از طویلهٔ مخلصان بیرون شدند	بر درخت گندم منهی زدند
سوی آن قلعه بر آوردند سر	چون شدند از منع و نهیش گرم‌تر
تا به قلعهٔ صبرسوز هش‌ربا	بر ستیز قول شاه مجتبی
در شب تاریک بر گشته ز روز	آمدند از رغم عقل پندتوز
پنج در در بحر و پنجی سوی بر	اندر آن قلعهٔ خوش ذات الصور
پنج از آن چون حس باطن رازجو	پنج از آن چون حس به سوی رنگ و بو
می‌شدند از سو به سو خوش بی‌قرار	زان هزاران صورت و نقش و نگار
تا نگردی بت‌تراش و بت‌پرست	زین قدح‌های صور کم‌باش مست
باده در جامست لیک از جام نیست	از قدح‌های صور بگذر مه‌ایست
چون رسد باده نیاید جام کم	سوی باده‌بخش بگشا پهن فم
ترک قشر و صورت گندم بگوی	آدما معنی دلبندم بجوی
دانک معزولست گندم ای نبیل	چونک ریگی آرد شد بهر خلیل
هم‌چنانک از آتشی زادست دود	صورت از بی‌صورت آید در وجود
چون پیاپی بینیش آید ملال	کمترین عیب مصور در خصال
زاده صد گون آلت از بی‌آلتی	حیرت محض آردت بی‌صورتی
جان جان سازد مصور آدمی	بی ز دستی دست‌ها بافد همی
می‌شود بافیده گوناگون خیال	آنچنان که اندر دل از هجر و وصال
هیچ ماند بانگ و نوحه با ضرر	هیچ ماند این مؤثر با اثر
دست خایند از ضرر کش نیست دست	نوحه را صورت ضرر بی‌صورتست
حیلهٔ تفهیم را جهد المقل	این مثل نالایقست ای مستدل
تن بروید با حواس و آلتی	صنع بی‌صورت بکارد صورتی
اندر آرد جسم را در نیک و بد	تا چه صورت باشد آن بر وفق خود
صورت مهلت بود صابر شود	صورت نعمت بود شاکر شود
صورت زخمی بود نالان شود	صورت رحمی بود بالان شود
صورت تیری بود گیرد سپر	صورت شهری بود گیرد سفر
صورت غیبی بود خلوت کند	صورت خوبان بود عشرت کند
صورت بازو وری آرد به غصب	صورت محتاجی آرد سوی کسب
داعی فعل از خیال گونه‌گون	این ز حد و اندازه‌ها باشد برون
جمله ظل صورت اندیشه‌ها	بی‌نهایت کیش‌ها و پیشه‌ها
هر یکی را بر زمین بین سایه‌اش	بر لب بام ایستاده قوم خوش
وآن عمل چون سایه بر ارکان پدید	صورت فکرست بر بام مشید
لیک در تاثیر و وصلت دو به هم	فعل بر ارکان و فکرت مکتتم
فایدهٔ او بی‌خودی و بیهشیست	آن صور در بزم کز جام خوشیست
فایده‌ش بی‌هوشی وقت وقاع	صورت مرد و زن و لعب و جماع
فایده‌ش آن قوت بی‌صورتست	صورت نان و نمک کان نعمتست
فایده‌ش بی‌صورتی یعنی ظفر	در مصاف آن صورت تیغ و سپر
چون به دانش متصل شد گشت طی	مدرسه و تعلیق و صورت‌های وی
پس چرا در نفی صاحب‌نعمتند	این صور چون بندهٔ بی‌صورتند
چیست پس بر موجد خویشش جحود	این صور دارد ز بی‌صورت وجود
نیست غیر عکس خود این کار او	خود ازو یابد ظهور انکار او
سایهٔ اندیشهٔ معمار دان	صورت دیوار و سقف هر مکان
نیست سنگ و چوب و خشتی آشکار	گرچه خود اندر محل افتکار
صورت اندر دست او چون آلتست	فاعل مطلق یقین بی‌صورتست
مر صور را رو نماید از کرم	گه گه آن بی‌صورت از کتم عدم
از کمال و از جمال و قدرتی	تا مدد گیرد ازو هر صورتی
آمدند از بهر کد در رنگ و بو	باز بی‌صورت چو پنهان کرد رو
گر بجوید باشد آن عین ضلال	صورتی از صورت دیگر کمال
احتیاج خود به محتاجی دگر	پس چه عرضه می‌کنی ای بی‌گهر
ظن مبر صورت به تشبیهش مجو	چون صور بنده‌ست بر یزدان مگو
کز تفکر جز صور ناید به پیش	در تضرع جوی و در افنای خویش
صورتی کان بی‌تو زاید در تو به	ور ز غیر صورتت نبود فره
ذوق بی‌صورت کشیدت ای روی	صورت شهری که آنجا می‌روی
که خوشی غیر مکانست و زمان	پس به معنی می‌روی تا لامکان
از برای مونسی‌اش می‌روی	صورت یاری که سوی او شوی
گرچه زان مقصود غافل آمدی	پس بمعنی سوی بی‌صورت شدی
کز پی ذوقست سیران سبل	پس حقیقت حق بود معبود کل
گرچه سر اصلست سر گم کرده‌اند	لیک بعضی رو سوی دم کرده‌اند
می‌دهد داد سری از راه دم	لیک آن سر پیش این ضالان گم
قوم دیگر پا و سر کردند گم	آن ز سر می‌یابد آن داد این ز دم
از کم آمد سوی کل بشتافتند	چونک گم شد جمله جمله یافتند
صورتی دیدند با حسن و شکوه	این سخن پایان ندارد آن گروه
لیک زین رفتند در بحر عمیق	خوب‌تر زان دیده بودند آن فریق
کاسه‌ها محسوس و افیون ناپدید	زانک افیونشان درین کاسه رسید
هر سه را انداخت در چاه بلا	کرد فعل خویش قلعهٔ هش‌ربا
الامان و الامان ای بی‌امان	تیر غمزه دوخت دل را بی‌کمان
آتشی در دین و دلشان بر فروخت	قرنها را صورت سنگین بسوخت
فتنه‌اش هر لحظه دیگرگون بود	چونک روحانی بود خود چون بود
چون خلش می‌کرد مانند سنان	عشق صورت در دل شه‌زادگان
دست می‌خایید و می‌گفت ای دریغ	اشک می‌بارید هر یک هم‌چو میغ
چندمان سوگند داد آن بی‌ندید	ما کنون دیدیم شه ز آغاز دید
که خبر کردند از پایانمان	انبیا را حق بسیارست از آن
وین طرف پری نیابی زو مطار	کاینچ می‌کاری نروید جز که خار
با پر من پر که تیر آن سو جهد	تخم از من بر که تا ریعی دهد
هم تو گویی آخر آن واجب بدست	تو ندانی واجبی آن و هست
که در آخر واقف بیرون‌شوست	او توست اما نه این تو آن توست
آمدست از بهر تنبیه و صلت	توی آخر سوی توی اولت
من غلام مرد خودبینی چنین	توی تو در دیگری آمد دفین
پیر اندر خشت بیند بیش از آن	آنچ در آیینه می‌بیند جوان
با عنایات پدر یاغی شدیم	ز امر شاه خویش بیرون آمدیم
وان عنایت‌های بی اشباه را	سهل دانستیم قول شاه را
کشته و خستهٔ بلا بی ملحمه	نک در افتادیم در خندق همه
بودمان تا این بلا آمد به پیش	تکیه بر عقل خود و فرهنگ خویش
آنچنان که خویش را بیمار دق	بی‌مرض دیدیم خویش و بی ز رق
بعد از آنک بند گشتیم و شکار	علت پنهان کنون شد آشکار
یک قناعت به که صد لوت و طبق	سایهٔ رهبر بهست از ذکر حق
چشم بشناسد گهر را از حصا	چشم بینا بهتر از سیصد عصا
صورت کی بود عجب این در جهان	در تفحص آمدند از اندهان
کشف کرد آن راز را شیخی بصیر	بعد بسیاری تفحص در مسیر
رازها بد پیش او بی روی‌پوش	نه از طریق گوش بل از وحی هوش
صورت شه‌زادهٔ چینست این	گفت نقش رشک پروینست این
در مکتم پرده و ایوانست او	هم‌چو جان و چون جنین پنهانست او
شاه پنهان کرد او را از فتن	سوی او نه مرد ره دارد نه زن
که نپرد مرغ هم بر بام او	غیرتی دارد ملک بر نام او
هیچ کس را این چنین سودا مباد	وای آن دل کش چنین سودا فتاد
وآن نصیحت را کساد و سهل داشت	این سزای آنک تخم جهل کاشت
که برم من کار خود با عقل پیش	اعتمادی کرد بر تدبیر خویش
که ز تدبیر خرد سیصد رصد	نیم ذره زان عنایت به بود
پا بکش پیش عنایت خوش بمیر	ترک مکر خویشتن گیر ای امیر
زین حیل تا تو نمیری سود نیست	این به قدر حیلهٔ معدود نیست
بود با خواهندگان حسن عمل	در بخارا خوی آن خواجیم اجل
تا به شب بودی ز جودش زر نثار	داد بسیار و عطای بی‌شمار
تا وجودش بود می‌افشاند جود	زر به کاغذپاره‌ها پیچیده بود
آنچ گیرند از ضیا بدهند باز	هم‌چو خورشید و چو ماه پاک‌باز
زر ازو در کان و گنج اندر خراب	خاک را زربخش کی بود آفتاب
تا نماند امتی زو خایبه	هر صباحی یک گره را راتبه
روز دیگر بیوگان را آن سخا	مبتلایان را بدی روزی عطا
با فقیهان فقیر مشتغل	روز دیگر بر علویان مقل
روز دیگر بر گرفتاران وام	روز دیگر بر تهی‌دستان عام
زر نخواهد هیچ نگشاید لبان	شرط او آن بود که کس با زبان
ایستاده مفلسان دیواروش	لیک خامش بر حوالی رهش
زو نبردی زین گنه یک حبه مال	هر که کردی ناگهان با لب سؤال
خامشان را بود کیسه و کاسه‌اش	من صمت منکم نجا بد یاسه‌اش
ده زکاتم که منم با جوع جفت	نادرا روزی یکی پیری بگفت
مانده خلق از جد پیر اندر شگفت	منع کرد از پیر و پیرش جد گرفت
پیر گفت از من توی بی‌شرم‌تر	گفت بس بی‌شرم پیری ای پدر
کان جهان با این جهان گیری به جمع	کین جهان خوردی و خواهی تو ز طمع
پیر تنها برد آن توفیر را	خنده‌اش آمد مال داد آن پیر را
نیم حبه زر ندید و نه تسو	غیر آن پیر ایچ خواهنده ازو
یک فقیه از حرص آمد در فغان	نوبت روز فقیهان ناگهان
گفت هر نوعی نبودش هیچ سود	کرد زاری‌ها بسی چاره نبود
ناکس اندر صف قوم مبتلا	روز دیگر با رگو پیچید پا
تا گمان آید که او اشکسته‌پاست	تخته‌ها بر ساق بست از چپ و راست
روز دیگر رو بپوشید از لباد	دیدش و بشناختش چیزی نداد
از گناه و جرم گفتن هیچ چیز	هم بدانستش ندادش آن عزیز
چون زنان او چادری بر سر کشید	چونک عاجز شد ز صد گونه مکید
سر فرو افکند و پنهان کرد دست	در میان بیوگان رفت و نشست
در دلش آمد ز حرمان حرقه‌ای	هم شناسیدش ندادش صدقه‌ای
که بپیچم در نمد نه پیش راه	رفت او پیش کفن‌خواهی پگاه
تا کند صدر جهان اینجا گذر	هیچ مگشا لب نشین و می‌نگر
زر در اندازد پی وجه کفن	بوک بیند مرده پندار به ظن
هم‌چنان کرد آن فقیر صله‌جو	هر چه بدهد نیم آن بدهم به تو
معبر صدر جهان آنجا فتاد	در نمد پیچید و بر راهش نهاد
دست بیرون کرد از تعجیل خود	زر در اندازید بر روی نمد
تا نهان نکند ازو آن ده‌دله	تا نگیرد آن کفن‌خواه آن صله
سر برون آمد پی دستش ز پست	مرده از زیر نمد بر کرد دست
ای ببسته بر من ابواب کرم	گفت با صدر جهان چون بستدم
از جناب من نبردی هیچ جود	گفت لیکن تا نمردی ای عنود
کز پس مردن غنیمت‌ها رسد	سر موتوا قبل موت این بود
در نگیرد با خدای ای حیله‌گر	غیر مردن هیچ فرهنگی دگر
جهد را خوفست از صد گون فساد	یک عنایت به ز صد گون اجتهاد
تجربه کردند این ره را ثقات	وآن عنایت هست موقوف ممات
بی‌عنایت هان و هان جایی مه‌ایست	بلک مرگش بی‌عنایت نیز نیست
بی زمرد کی شود افعی ضریر	آن زمرد باشد این افعی پیر
آمدند و مجمعی بد در وطن	امردی و کوسه‌ای در انجمن
روز رفت و شد زمانه ثلث شب	مشتغل ماندند قوم منتجب
هم بخفتند آن سو از بیم عسس	زان عزب‌خانه نرفتند آن دو کس
لیک هم‌چون ماه بدرش بود رو	کوسه را بد بر زنخدان چار مو
هم نهاد اندر پس کون بیست خشت	کودک امرد به صورت بود زشت
خشتها را نقل کرد آن مشتهی	لوطیی دب برد شب در انبهی
گفت هی تو کیستی ای سگ‌پرست	دست چون بر وی زد او از جا بجست
گفت تو سی خشت چون بر داشتی	گفت این سی خشت چون انباشتی
کردم اینجا احتیاط و مرتقد	کودک بیمارم و از ضعف خود
چون نرفتی جانب دار الشفا	گفت اگر داری ز رنجوری تفی
که گشادی از سقامت مغلقی	یا به خانهٔ یک طبیبی مشفقی
که بهرجا می‌روم من ممتحن	گفت آخر من کجا دانم شدن
می بر آرد سر به پیشم چون ددی	چون تو زندیقی پلیدی ملحدی
من ندیدم یک دمی در وی امان	خانقاهی که بود بهتر مکان
چشم‌ها پر نطفه کف خایه‌فشار	رو به من آرند مشتی حمزه‌خوار
غمزه دزدد می‌دهد مالش به کیر	وانک ناموسیست خود از زیر زیر
چون بود خر گله و دیوان خام	خانقه چون این بود بازار عام
خر چه داند خشیت و خوف و رجا	خر کجا ناموس و تقوی از کجا
بر زن و بر مرد اما عقل کو	عقل باشد آمنی و عدل‌جو
هم‌چو یوسف افتم اندر افتتان	ور گریزم من روم سوی زنان
من شوم توزیع بر پنجاه دار	یوسف از زن یافت زندان و فشار
اولیاشان قصد جان من کنند	آن زنان از جاهلی بر من تنند
چون کنم که نی ازینم نه از آن	نه ز مردان چاره دارم نه از زنان
گفت او با آن دو مو از غم بریست	بعد از آن کودک به کوسه بنگریست
وز چو تو مادرفروش کنک زشت	فارغست از خشت و از پیکار خشت
بهتر از سی خشت گرداگرد کون	بر زنخ سه چار مو بهر نمون
از هزاران کوشش طاعت‌پرست	ذره‌ای سایهٔ عنایت بهترست
گر دو صد خشتست خود را ره کند	زانک شیطان خشت طاعت بر کند
آن دو سه مو از عطای آن سوست	خشت اگر پرست بنهادهٔ توست
کان امان‌نامهٔ صلهٔ شاهنشهیست	در حقیقت هر یکی مو زان کهیست
بر کند آن جمله را خیره‌سری	تو اگر صد قفل بنهی بر دری
پهلوانان را از آن دل بشکهد	شحنه‌ای از موم اگر مهری نهد
سد شد چون فر سیما در وجوه	آن دو سه تار عنایت هم‌چو کوه
لیک هم آمن مخسپ از دیو زشت	خشت را مگذار ای نیکوسرشت
وانگهان آمن بخسپ و غم مدار	رو دو تا مو زان کرم با دست آر
آنچنان علمی که مستنبه بود	نوم عالم از عبادت به بود
به ز جهد اعجمی با دست و پا	آن سکون سابح اندر آشنا
می‌رود سباح ساکن چون عمد	اعجمی زد دست و پا و غرق شد
طالب علمست غواص بحار	علم دریاییست بی‌حد و کنار
او نگردد سیر خود از جست و جو	گر هزاران سال باشد عمر او
اینک منهومان هما لا یشبعان	کان رسول حق بگفت اندر بیان
طالب العلم و تدبیراتها	طالب الدنیا و توفیراتها
غیر دنیا باشد این علم ای پدر	پس درین قسمت چو بگماری نظر
کت کند زینجا و باشد رهبرت	غیر دنیا پس چه باشد آخرت
هر سه را یک رنج و یک درد و حزن	رو به هم کردند هر سه مفتتن
هر سه از یک رنج و یک علت سقیم	هر سه در یک فکر و یک سودا ندیم
در سخن هم هر سه را حجت یکی	در خموشی هر سه را خطرت یکی
بر سر خوان مصیبت خون‌فشان	یک زمانی اشک‌ریزان جمله‌شان
بر زده با سوز چون مجمر نفس	یک زمان از آتش دل هر سه کس
ما نه نر بودیم اندر نصح غیر	آن بزرگین گفت ای اخوان خیر
از بلا و فقر و خوف و زلزله	از حشم هر که به ما کردی گله
صبر کن کالصبر مفتاح الفرج	ما همی‌گفتیم کم نال از حرج
ای عجب منسوخ شد قانون چه شد	این کلید صبر را اکنون چه شد
اندر آتش هم‌چو زر خندید خوش	ما نمی‌گفتیم که اندر کش مکش
گفته ما که هین مگردانید رنگ	مر سپه را وقت تنگاتنگ جنگ
جمله سرهای بریده زیر پا	آن زمان که بود اسپان را وطا
که به پیش آیید قاهر چون سنان	ما سپاه خویش را هی هی کنان
زانک صبر آمد چراغ و نور صدر	جمله عالم را نشان داده به صبر
چون زنان زشت در چادر شدیم	نوبت ما شد چه خیره‌سر شدیم
گرم کن خود را و از خود دار شرم	ای دلی که جمله را کردی تو گرم
نوبت تو گشت از چه تن زدی	ای زبان که جمله را ناصح بدی
دور تست این دم چه شد هیهای تو	ای خرد کو پند شکرخای تو
نوبت تو شد بجنبان ریش را	ای ز دلها برده صد تشویش را
پیش ازین بر ریش خود خندیده‌ای	از غری ریش ار کنون دزدیده‌ای
در غم خود چون زنانی وای وای	وقت پند دیگرانی های های
درد مهمان تو آمد تن زدی	چون به درد دیگران درمان بدی
بانگ بر زن چه گرفت آواز تو	بانگ بر لشکر زدن بد ساز تو
زان نسیج خود بغلتانی بپوش	آنچ پنجه سال بافیدی به هوش
دست بیرون آر و گوش خود بکش	از نوایت گوش یاران بود خوش
پا و دست و ریش و سبلت گم مکن	سر بدی پیوسته خود را دم مکن
خویش را در طبع آر و در نشاط	بازی آن تست بر روی بساط
می‌گذشت آن یک فقیهی بر درش	پادشاهی مست اندر بزم خوش
وان شراب لعل را با او چشید	کرد اشارت کش درین مجلس کشید
شست در مجلس ترش چون زهر و مار	پس کشیدندش به شه بی‌اختیار
از شه و ساقی بگردانید چشم	عرضه کردش می نپذرفت او به خشم
خوشتر آید از شرابم زهر ناب	که به عمر خود نخوردستم شراب
تا من از خویش و شما زین وا رهید	هین به جای می به من زهری دهید
گشته در مجلس گران چون مرگ و درد	می نخورده عربده آغاز کرد
در جهان بنشسته با اصحاب دل	هم‌چو اهل نفس و اهل آب و گل
از می احرار جز در یشربون	حق ندارد خاصگان را در کمون
حس نمی‌یابد از آن غیر کلام	عرضه می‌دارند بر محجوب جام
که نمی‌بیند به دیده دادشان	رو همی گرداند از ارشادشان
سر نصح اندر درونشان در شدی	گر ز گوشش تا به حلقش ره بدی
که افکند در نار سوزان جز قشور	چون همه نارست جانش نیست نور
کی شود از قشر معده گرم و زفت	مغز بیرون ماند و قشر گفت رفت
نار را با هیچ مغزی کار نیست	نار دوزخ جز که قشر افشار نیست
بهر پختن دان نه بهر سوختن	ور بود بر مغز ناری شعله‌زن
مستمر دان در گذشته و نامده	تا که باشد حق حکیم این قاعده
مغز را پس چون بسوزد دور ازو	مغز نغز و قشرها مغفور ازو
اشتها آید شراب احمرش	از عنایت گر بکوبد بر سرش
چون فقیه از شرب و بزم این شهان	ور نکوبد ماند او بسته‌دهان
چه خموشی ده به طبعش آر هی	گفت شه با ساقیش ای نیک‌پی
هرکه را خواهد به فن از سر برد	هست پنهان حاکمی بر هر خرد
چون اسیران بسته در زنجیر او	آفتاب مشرق و تنویر او
چون بخواند در دماغش نیم فن	چرخ را چرخ اندر آرد در زمن
مهره زو دارد ویست استاد نرد	عقل کو عقل دگر را سخره کرد
در کشید از بیم سیلی آن زحیر	چند سیلی بر سرش زد گفت گیر
در ندیمی و مضاحک رفت و لاغ	مست گشت و شاد و خندان شد چو باغ
سوی مبرز رفت تا میزک کند	شیرگیر و خوش شد انگشتک بزد
سخت زیبا و ز قرناقان شاه	یک کنیزک بود در مبرز چو ماه
عقل رفت و تن ستم‌پرداز ماند	چون بدید او را دهانش باز ماند
بر کنیزک در زمان در زد دو دست	عمرها بوده عزب مشتاق و مست
بر نیامد با وی و سودی نداشت	بس طپید آن دختر و نعره فراشت
چون خمیر آمد به دست نانبا	زن به دست مرد در وقت لقا
زو بر آرد چاق چاقی زیر مشت	بسرشد گاهیش نرم و گه درشت
درهمش آرد گهی یک لخته‌ای	گاه پهنش واکشد بر تخته‌ای
از تنور و آتشش سازد محک	گاه در وی ریزد آب و گه نمک
اندرین لعبند مغلوب و غلوب	این چنین پیچند مطلوب و طلوب
هر عشیق و عاشقی را این فنست	این لعب تنها نه شو را با زنست
پیچشی چون ویس و رامین مفترض	از قدیم و حادث و عین و عرض
پیچش هر یک ز فرهنگی دگر	لیک لعب هر یکی رنگی دگر
که مکن ای شوی زن را بد گسیل	شوی و زن را گفته شد بهر مثال
خوش امانت داد اندر دست تو	آن شب گردک نه ینگا دست او
از بد و نیکی خدا با تو کند	کانچ با او تو کنی ای معتمد
نه عفیفی ماندش و نه زاهدی	حاصل این‌جا این فقیه از بی‌خودی
آتش او اندر آن پنبه فتاد	آن فقیه افتاد بر آن حورزاد
چون دو مرغ سربریده می‌طپید	جان به جان پیوست و قالب‌ها چخید
چه حیا چه دین چه بیم و خوف جان	چه سقایه چه ملک چه ارسلان
نه حسن پیداست این‌جا نه حسین	چشمشان افتاده اندر عین و غین
انتظار شاه هم از حد گذشت	شد دراز و کو طریق بازگشت
دید آن‌جا زلزلهٔ القارعه	شاه آمد تا ببیند واقعه
سوی مجلس جام را بربود تفت	آن فقیه از بیم برجست و برفت
تشنهٔ خون دو جفت بدفعال	شه چون دوزخ پر شرار و پر نکال
تلخ و خونی گشته هم‌چون جام زهر	چون فقیهش دید رخ پر خشم و قهر
چه نشستی خیره ده در طبعش آر	بانگ زد بر ساقیش که ای گرم‌دار
آمدم با طبع آن دختر ترا	خنده آمد شاه را گفت ای کیا
زان خورم که یار را جودم بداد	پادشاهم کار من عدلست و داد
کی دهم در خورد یار و خویش و توش	آنچ آن را من ننوشم هم‌چو نوش
می‌خورم بر خوان خاص خویشتن	زان خورانم من غلامان را که من
که خورم من خود ز پخته یا ز خام	زان خورانم بندگان را از طعام
زان بپوشانم حشم را نه پلاس	من چو پوشم از خز و اطلس لباس
البسوهم گفت مما تلبسون	شرم دارم از نبی ذو فنون
اطعموا الاذناب مما تاکلون	مصطفی کرد این وصیت با بنون
در صبوری چست و راغب کرده‌ای	دیگران را بس به طبع آورده‌ای
پیشوا کن عقل صبراندیش را	هم به طبع‌آور بمردی خویش را
جان به اوج عرش و کرسی بر شود	چون قلاووزی صبرت پر شود
بر کشانیدش به بالای طباق	مصطفی بین که چو صبرش شد براق
هر چه بود ای یار من آن لحظه بود	این بگفتند و روان گشتند زود
بعد از آن سوی بلاد چین شدند	صبر بگزیدند و صدیقین شدند
راه معشوق نهان بر داشتند	والدین و ملک را بگذاشتند
عشقشان بی‌پا و سر کرد و فقیر	هم‌چو ابراهیم ادهم از سریر
خویش را افکند اندر آتشی	یا چو ابراهیم مرسل سرخوشی
پیش عشق و خنجرش حلقی کشید	یا چو اسمعیل صبار مجید
هم کشیدش عشق از خطهٔ عرب	امرء القیس از ممالک خشک‌لب
با ملک گفتند شاهی از ملوک	تا بیامد خشت می‌زد در تبوک
در شکار عشق و خشتی می‌زند	امرء القیس آمدست این‌جا به کد
گفته او را ای ملیک خوب‌رو	آن ملک برخاست شب شد پیش او
مر ترا رام از بلاد و از جمال	یوسف وقتی دو ملکت شد کمال
وان زنان ملک مه بی‌میغ تو	گشته مردان بندگان از تیغ تو
جان ما از وصل تو صد جان شود	پیش ما باشی تو بخت ما بود
ای به همت ملک‌ها متروک تو	هم من و هم ملک من مملوک تو
ناگهان وا کرد از سر روی‌پوش	فلسفه گفتش بسی و او خموش
هم‌چو خود در حال سرگردانش کرد	تا چه گفتش او به گوش از عشق و درد
او هم از تخت و کمر بیزار شد	دست او بگرفت و با او یار شد
عشق یک کرت نکردست این گنه	تا بلاد دور رفتند این دو شه
او بهر کشتی بود من الاخیر	بر بزرگان شهد و بر طفلانست شیر
عشقشان از ملک بربود و تبار	غیر این دو بس ملوک بی‌شمار
هم‌چو مرغان گشته هر سو دانه‌چین	جان این سه شه‌بچه هم گرد چین
زانک رازی با خطر بود و خطیر	زهره نی تا لب گشایند از ضمیر
عشق خشم آلوده زه کرده کمان	صد هزاران سر بپولی آن زمان
خوی دارد دم به دم خیره‌کشی	عشق خود بی‌خشم در وقت خوشی
من چه گویم چونک خشم‌آلود شد	این بود آن لحظه کو خشنود شد
کش کشد این عشق و این شمشیر او	لیک مرج جان فدای شیر او
سلطنت‌ها مردهٔ این بندگی	کشتنی به از هزاران زندگی
پست گفتندی به صد خوف و حذر	با کنایت رازها با هم‌دگر
آه را جز آسمان هم‌دم نبود	راز را غیر خدا محرم نبود
داشتندی بهر ایراد خبر	اصطلاحاتی میان هم‌دگر
طمطراق و سروری اندوختند	زین لسان الطیر عام آموختند
غافلست از حال مرغان مرد خام	صورت آواز مرغست آن کلام
دیو گرچه ملک گیرد هست غیر	کو سلیمانی که داند لحن طیر
علم مکرش هست و علمناش نیست	دیو بر شبه سلیمان کرد ایست
منطق الطیری ز علمناش بود	چون سلیمان از خدا بشاش بود
که ندیدستی طیور من لدن	تو از آن مرغ هوایی فهم کن
هر خیالی را نباشد دست‌باف	جای سیمرغان بود آن سوی قاف
آنگهش بعدالعیان افتد فراق	جز خیالی را که دید آن اتفاق
که آمنست از هر فراق آن منقبت	نه فراق قطع بهر مصلحت
آفتاب از برف یک‌دم درکشد	بهر استبقاء آن روحی جسد
هین مدزد از حرف ایشان اصطلاح	بهر جان خویش جو زیشان صلاح
نام جمله چیز یوسف کرده بود	آن زلیخا از سپندان تا به عود
محرمان را سر آن معلوم کرد	نام او در نامها مکتوم کرد
این بدی کان یار با ما گرم شد	چون بگفتی موم ز آتش نرم شد
ور بگفتی سبز شد آن شاخ بید	ور بگفتی مه برآمد بنگرید
ور بگفتی خوش همی‌سوزد سپند	ور بگفتی برگها خوش می‌طپند
ور بگفتی شه سر شهناز گفت	ور بگفتی گل به بلبل راز گفت
ور بگفتی که بر افشانید رخت	ور بگفتی چه همایونست بخت
ور بگفتی که بر آمد آفتاب	ور بگفتی که سقا آورد آب
یا حوایج از پزش یک لخته‌اند	ور بگفتی دوش دیگی پخته‌اند
ور بگفتی عکس می‌گردد فلک	ور بگفتی هست نانها بی‌نمک
ور بگفتی درد سر شد خوشترم	ور بگفتی که به درد آمد سرم
ور نکوهیدی فراق او بدی	گر ستودی اعتناق او بدی
قصد او و خواه او یوسف بدی	صد هزاران نام گر بر هم زدی
می‌شدی او سیر و مست جام او	گرسنه بودی چو گفتی نام او
نام یوسف شربت باطن شدی	تشنگیش از نام او ساکن شدی
درد او در حال گشتی سودمند	ور بدی دردیش زان نام بلند
این کند در عشق نام دوست این	وقت سرما بودی او را پوستین
این عمل نکند چو نبود عشقناک	عام می‌خوانند هر دم نام پاک
می‌شدی پیدا ورا از نام او	آنچ عیسی کرده بود از نام هو
ذکر آن اینست و ذکر اینست آن	چونک با حق متصل گردید جان
پس ز کوزه آن تلابد که دروست	خالی از خود بود و پر از عشق دوست
گریه بوهای پیاز آن بعاد	خنده بوی زعفران وصل داد
این نباشد مذهب عشق و وداد	هر یکی را هست در دل صد مراد
آفتاب آن روی را هم‌چون نقاب	یار آمد عشق را روز آفتاب
عابد الشمس است دست از وی بدار	آنک نشناسد نقاب از روی یار
دل همو دلسوزی عاشق هم او	روز او و روزی عاشق هم او
نان و آب و جامه و دارو و خواب	ماهیان را نقد شد از عین آب
او نداند در دو عالم غیر شیر	هم‌چو طفلست او ز پستان شیرگیر
راه نبود این طرف تدبیر را	طفل داند هم نداند شیر را
تا بیابد فاتح و مفتوح را	گیج کرد این گردنامه روح را
حاملش دریا بود نه سیل و جو	گیج نبود در روش بلک اندرو
هم‌چو سیلی غرقهٔ قلزم شود	چون بیابد او که یابد گم شود
تا نمردی زر ندادم این بود	دانه گم شد آنگهی او تین بود
ز انتظار آمد به لب این جان من	آن بزرگین گفت ای اخوان من
مر مرا این صبر در آتش نشاند	لا ابالی گشته‌ام صبرم نماند
راقعهٔ من عبرت عشاق شد	طاقت من زین صبوری طاق شد
زنده بودن در فراق آمد نفاق	من ز جان سیر آمدم اندر فراق
سر ببر تا عشق سر بخشد مرا	چند درد فرقتش بکشد مرا
زندگی زین جان و سر ننگ منست	دین من از عشق زنده بودنست
زانک سیف افتاد محاء الذنوب	تیغ هست از جان عاشق گردروب
ماه جان من هوای صاف یافت	چون غبار تن بشد ماهم بتافت
ان فی متی حیاتی می‌زنم	عمرها بر طبل عشقت ای صنم
کی ز طوفان بلا دارد فغان	دعوی مرغابئی کردست جان
کشتی‌اش بر آب بس باشد قدم	بط را ز اشکستن کشتی چه غم
من ازین دعوی چگونه تن زنم	زنده زین دعوی بود جان و تنم
مدعی هستم ولی کذاب نه	خواب می‌بینم ولی در خواب نه
هم‌چو شمعم بر فروزم روشنی	گر مرا صد بار تو گردن زنی
شب‌روان را خرمن آن ماه بس	آتش ار خرمن بگیرد پیش و پس
حیلت اخوان ز یعقوب نبی	کرده یوسف را نهان و مختبی
کرد آخر پیرهن غمازیی	خفیه کردندش به حیلت‌سازیی
که مکن ز اخطار خود را بی‌خبر	آن دو گفتندش نصیحت در سمر
هین مخور این زهر بر جلدی و شک	هین منه بر ریش‌های ما نمک
چون روی چون نبودت قلبی بصیر	جز به تدبیر یکی شیخی خبیر
بر پرد بر اوج و افتد در خطر	وای آن مرغی که ناروییده پر
چون ندارد عقل عقل رهبری	عقل باشد مرد را بال و پری
یا نظرور یا نظرورجوی باش	یا مظفر یا مظفرجوی باش
از هوا باشد نه از روی صواب	بی ز مفتاح خرد این قرع باب
وز جراحت‌های هم‌رنگ دوا	عالمی در دام می‌بین از هوا
در دهانش بهر صید اشگرف برگ	مار استادست بر سینه چو مرگ
مرغ پندارد که او شاخ گیاست	در حشایش چون حشیشی او بپاست
در فتد اندر دهان مار و مرگ	چون نشیند بهر خور بر روی برگ
گرد دندانهاش کرمان دراز	کرده تمساحی دهان خویش باز
کرم‌ها رویید و بر دندان نشاند	از بقیهٔ خور که در دندانش ماند
مرج پندارند آن تابوت را	مرغکان بینند کرم و قوت را
در کشدشان و فرو بندد دهان	چون دهان پر شد ز مرغ او ناگهان
چون دهان باز آن تمساح دان	این جهان پر ز نقل و پر ز نان
از فن تمساح دهر آمن مباش	بهر کرم و طعمه ای روزی‌تراش
بر سر خاکش حبوب مکرناک	روبه افتد پهن اندر زیر خاک
پای او گیرد به مکر آن مکردان	تا بیاید زاغ غافل سوی آن
چون بود مکر بشر کو مهترست	صدهزاران مکر در حیوان چو هست
خنجری پر قهر اندر آستین	مصحفی در کف چو زین‌العابدین
در دل او بابلی پر سحر و فن	گویدت خندان کای مولای من
هین مرو بی‌صحبت پیر خبیر	زهر قاتل صورتش شهدست و شیر
سوز و تاریکیست گرد نور برق	جمله لذات هوا مکرست و زرق
گرد او ظلمات و راه تو دراز	برق نور کوته و کذب و مجاز
نه به منزل اسپ دانی راندن	نه به نورش نامه توانی خواندن
از تو رو اندر کشد انوار شرق	لیک جرم آنک باشی رهن برق
در مفازهٔ مظلمی شب میل میل	می‌کشاند مکر برقت بی‌دلیل
گه بدین سو گه بدان سوی اوفتی	بر که افتی گاه و در جوی اوفتی
ور ببینی رو بگردانی ازو	خود نبینی تو دلیل ای جاه‌جو
مر مرا گمراه گوید این دلیل	که سفر کردم درین ره شصت میل
ز امر او راهم ز سر باید گرفت	گر نهم من گوش سوی این شگفت
هرچه بادا باد ای خواجه برو	من درین ره عمر خود کردم گرو
عشر آن ره کن پی وحی چو شرق	راه کردی لیک در ظن چو برق
وز چنان برقی ز شرقی مانده‌ای	ظن لایغنی من الحق خوانده‌ای
یا تو آن کشتی برین کشتی ببند	هی در آ در کشتی ما ای نژند
چون روم من در طفیلت کوروار	گوید او چون ترک گیرم گیر و دار
زان یکی ننگست و صد ننگست ازین	کور با رهبر به از تنها یقین
می‌گریزی در یمی تو از نمی	می‌گریزی از پشه در کزدمی
در میان لوطیان و شور و شر	می‌گریزی از جفاهای پدر
تا ز نرتع نلعب افتی در چهی	می‌گریزی هم‌چو یوسف ز اندهی
مر ترا لیک آن عنایت یار کو	در چه افتی زین تفرج هم‌چو او
برنیاوردی ز چه تا حشر سر	گر نبودی آن به دستوری پدر
گفت چون اینست میلت خیر باد	آن پدر بهر دل او اذن داد
او جهودانه بماند از رشد	هر ضریری کز مسیحی سر کشد
شد ازین اعراض او کور و کبود	قابل ضو بود اگر چه کور بود
ای عمی کحل عزیزی با منست	گویدش عیسی بزن در من دو دست
بر قمیص یوسف جان بر زنی	از من ار کوری بیابی روشنی
اندر آن اقبال و منهاج رهست	کار و باری کت رسد بعد شکست
ترک کن هی پیر خر ای پیر خر	کار و باری که ندارد پا و سر
پیر گردون نی ولی پیر رشاد	غیر پیر استاد و سرلشکر مباد
روشنایی دید آن ظلمت‌پرست	در زمان چون پیر را شد زیردست
سود نبود در ضلالت ترک‌تاز	شرط تسلیم است نه کار دراز
پیر جویم پیر جویم پیر پیر	من نجویم زین سپس راه اثیر
تیر پران از که گردد از کمان	پیر باشد نردبان آسمان
کرد با کرکس سفر بر آسمان	نه ز ابراهیم نمرود گران
لیک بر گردون نپرد کرکسی	از هوا شد سوی بالا او بسی
کرکست من باشم اینت خوب‌تر	گفتش ابراهیم ای مرد سفر
بی پریدن بر روی بر آسمان	چون ز من سازی به بالا نردبان
بی ز زاد و راحله دل هم‌چو برق	آنچنان که می‌رود تا غرب و شرق
حس مردم شهرها در وقت خواب	آنچنان که می‌رود شب ز اغتراب
خوش نشسته می‌رود در صد جهان	آنچنان که عارف از راه نهان
این خبرها زان ولایت از کیست	گر ندادستش چنین رفتار دست
صد هزاران پیر بر وی متفق	این خبرها وین روایات محق
آنچنان که هست در علم ظنون	یک خلافی نی میان این عیون
وین حضور کعبه و وسط نهار	آن تحری آمد اندر لیل تار
نردبانی نایدت زین کرکسان	خیز ای نمرود پر جوی از کسان
پر او با جیفه‌خواری متصل	عقل جزوی کرکس آمد ای مقل
می‌پرد تا ظل سدره میل میل	عقل ابدالان چو پر جبرئیل
فارغ از مردارم و کرکس نیم	باز سلطانم گشم نیکوپیم
یک پر من بهتر از صد کرکست	ترک کرکس کن که من باشم کست
باید استا پیشه را و کسپ را	چند بر عمیا دوانی اسپ را
عاقلی جو خویش از وی در مچین	خویشتن رسوا مکن در شهر چین
هین هوا بگار و رو بر وفق آن	آن چه گوید آن فلاطون زمان
بهر شاه خویشتن که لم یلد	جمله می‌گویند اندر چین به جد
بلک سوی خویش زن را ره نداد	شاه ما خود هیچ فرزندی نزاد
گردنش با تیغ بران کرد جفت	هر که از شاهان ازین نوعش بگفت
یا بکن ثابت که دارم من عیال	شاه گوید چونک گفتی این مقال
یافتی از تیغ تیزم آمنی	مر مرا دختر اگر ثابت کنی
ای بگفته لاف کذب آمیغ تو	ورنه بی‌شک من ببرم حلق تو
پر ز سرهای بریده خندقی	بنگر ای از جهل گفته ناحقی
پر ز سرهای بریده زین غلو	خندقی از قعر خندق تا گلو
گردن خود را بدین دعوی زدند	جمله اندر کار این دعوی شدند
این چنین دعوی میندیش و میار	هان ببین این را به چشم اعتبار
کی برین می‌دارد ای دادر ترا	تلخ خواهی کرد بر ما عمر ما
بر عما آن از حساب راه نیست	گر رود صد سال آنک آگاه نیست
هم‌چو بی‌باکان مرو در تهلکه	بی‌سلاحی در مرو در معرکه
که مرا زین گفته‌ها آید نفور	این همه گفتند و گفت آن ناصبور
کشت کامل گشت وقت منجل است	سینه پر آتش مرا چون منقل است
بر مقام صبر عشق آتش نشاند	صدر را صبری بد اکنون آن نماد
درگذشت او حاضران را عمر باد	صبر من مرد آن شبی که عشق زاد
زان گذشتم آهن سردی مکوب	ای محدث از خطاب و از خطوب
فهم کو در جملهٔ اجزای من	سرنگونم هی رها کن پای من
چون فتادم زار با کشتن خوشم	اشترم من تا توانم می‌کشم
پیش درد من مزاج مطلق است	پر سر مقطوع اگر صد خندق است
این چنین طبل هوا زیر گلیم	من نخواهم زد دگر از خوف و بیم
یا سراندازی و یا روی صنم	من علم اکنون به صحرا می‌زنم
آن بریده به به شمشیر و ضراب	حلق کو نبود سزای آن شراب
آن چنان دیده سپید کور به	دیده کو نبود ز وصلش در فره
بر کنش که نبود آن بر سر نکو	گوش کان نبود سزای راز او
آن شکسته به به ساطور قصاب	اندر آن دستی که نبود آن نصاب
جان نپیوندد به نرگس زار او	آنچنان پایی که از رفتار او
که آنچنان پا عاقبت درد سرست	آنچنان پا در حدید اولیترست
یا چو باز آیم ز ره سوی وطن	یا درین ره آیدم آن کام من
چون سفر کردم بیابم در حضر	بوک موقوفست کامم بر سفر
که بدانم که نمی‌بایست جست	یار را چندین بجویم جد و چست
تا نگردم گرد دوران زمن	آن معیت کی رود در گوش من
جز که از بعد سفرهای دراز	کی کنم من از معیت فهم راز
تا که عکس آید به گوش دل نه طرد	حق معیت گفت و دل را مهر کرد
بعد از آن مهر از دل او بر گشاد	چون سفرها کرد و داد راه داد
گرددش روشن ز بعد دو خطا	چون خطایین آن حساب با صفا
این معیت را کی او را جستمی	بعد از آن گوید اگر دانستمی
ناید آن دانش به تیزی فکر	دانش آن بود موقوف سفر
بسته و موقوف گریهٔ آن وجود	آنچنان که وجه وام شیخ بود
توخته شد وام آن شیخ کبار	کودک حلواییی بگریست زار
پیش ازین اندر خلال مثنوی	گفته شد آن داستان معنوی
تا نباشد غیر آنت مطمعی	در دلت خوف افکند از موضعی
وآن مرادت از کسی دیگر دهد	در طمع فایدهٔ دیگر نهد
که آیدم میوه از آن عالی‌درخت	ای طمع در بسته در یک جای سخت
بل ز جای دیگر آید آن عطا	آن طمع زان جا نخواهد شد وفا
چون نخواستت زان طرف آن چیز داد	آن طمع را پس چرا در تو نهاد
نیز تا باشد دلت در حیرتی	از برای حکمتی و صنعتی
که مرادم از کجا خواهد رسد	تا دلت حیران بود ای مستفید
تا شود ایقان تو در غیب بیش	تا بدانی عجز خویش و جهل خویش
که چه رویاند مصرف زین طمع	هم دلت حیران بود در منتجع
تا ز خیاطی بی زر تا زیی	طمع داری روزیی در درزیی
که ز وهمت بود آن مکسب بعید	رزق تو در زرگری آرد پدید
چون نخواست آن رزق زان جانب گشود	پس طمع در درزیی بهر چه بود
که نبشت آن حکم را در ما سبق	بهر نادر حکمتی در علم حق
تا که حیرانی بود کل پیشه‌ات	نیز تا حیران بود اندیشه‌ات
یا ز راهی خارج از سعی جسد	یا وصال یار زین سعیم رسد
می‌طپم تا از کجا خواهد گشاد	من نگویم زین طریق آید مراد
تا کدامین سو رهد جان از جسد	سربریده مرغ هر سو می‌فتد
یا ز برجی دیگر از ذات البروج	یا مراد من برآید زین خروج
جمله را خورد و بماند او عور و زار	بود یک میراثی مال و عقار
چون بناکام از گذشته شد جدا	مال میراثی ندارد خود وفا
کو بکد و رنج و کسبش کم شتاف	او نداند قدر هم کاسان بیافت
که بدادت حق به بخشش رایگان	قدر جان زان می‌ندانی ای فلان
ماند چون چغدان در آن ویرانه‌ها	نقد رفت و کاله رفته و خانه‌ها
یا بده برگی و یا بفرست مرگ	گفت یا رب برگ دادی رفت برگ
یا رب و یا رب اجرنی ساز کرد	چون تهی شد یاد حق آغاز کرد
در زمان خالیی ناله گرست	چون پیمبر گفته مؤمن مزهرست
پر مشو که آسیب دست او خوشست	چون شود پر مطربش بنهد ز دست
کز می لا این سرمستست این	تی شو و خوش باش بین اصبعین
آب چشمش زرع دین را آب داد	رفت طغیان آب از چشمش گشاد
تا رود دود خلوصش بر سما	ای بسا مخلص که نالد در دعا
بوی مجمر از انین المذنبین	تا رود بالای این سقف برین
کای مجیب هر دعا وی مستجار	پس ملایک با خدا نالند زار
او نمی‌داند به جز تو مستند	بندهٔمؤمنتضرع می‌کند
از تو دارد آرزو هر مشتهی	تو عطا بیگانگان را می‌دهی
عین تاخیر عطا یاری اوست	حق بفرماید که نه از خواری اوست
آن کشیدش مو کشان در کوی من	حاجت آوردش ز غفلت سوی من
هم در آن بازیچه مستغرق شود	گر بر آرم حاجتش او وا رود
دل شکسته سینه‌خسته گو بزار	گرچه می‌نالد به جان یا مستجار
وآن خدایا گفتن و آن راز او	خوش همی‌آید مرا آواز او
می‌فریباند بهر نوعی مرا	وانک اندر لابه و در ماجرا
از خوش آوازی قفس در می‌کنند	طوطیان و بلبلان را از پسند
کی کنند این خود نیامد در قصص	زاغ را و چغد را اندر قفس
آن یکی کمپیر و دیگر خوش‌ذقن	پیش شاهد باز چون آید دو تن
آرد و کمپیر را گوید که گیر	هر دو نان خواهند او زوتر فطیر
کی دهد نان بل به تاخیر افکند	وآن دگر را که خوشستش قد و خد
که به خانه نان تازه می‌پزند	گویدش بنشین زمانی بی‌گزند
گویدش بنشین که حلوا می‌رسد	چون رسد آن نان گرمش بعد کد
وز ره پنهان شکارش می‌کند	هم برین فن داردارش می‌کند
منتظر می‌باش ای خوب جهان	که مرا کاریست با تو یک زمان
تو یقین می‌دان که بهر این بود	بی‌مرادی مومنان از نیک و بد
آمد اندر یا رب و گریه و نفیر	مرد میراثی چو خورد و شد فقیر
که نیابد در اجابت صد بهار	خود کی کوبد این در رحمت‌نثار
که غنای تو به مصر آید پدید	خواب دید او هاتفی گفت او شنید
کرد کدیت را قبول او مرتجاست	رو به مصر آنجا شود کار تو راست
در پی آن بایدت تا مصر رفت	در فلان موضع یکی گنجی است زفت
رو به سوی مصر و منبت‌گاه قند	بی‌درنگی هین ز بغداد ای نژند
گرم شد پشتش چو دید او روی مصر	چون ز بغداد آمد او تا سوی مصر
یابد اندر مصر بهر دفع رنج	بر امید وعدهٔ هاتف که گنج
هست گنجی سخت نادر بس گزین	در فلان کوی و فلان موضع دفین
خواست دقی بر عوام‌الناس راند	لیک نفقه‌ش بیش و کم چیزی نماند
خویش را در صبر افشردن گرفت	لیک شرم و همتش دامن گرفت
ز انتجاع و خواستن چاره ندید	باز نفسش از مجاعت بر طپید
تا ز ظلمت نایدم در کدیه شرم	گفت شب بیرون روم من نرم نرم
تا رسد از بامهاام نیم دانگ	هم‌چو شبکوکی کنم شب ذکر و بانگ
واندرین فکرت همی شد سو به سوی	اندرین اندیشه بیرون شد بکوی
یک زمانی جوع می‌گفتش بخواه	یک زمان مانع همی‌شد شرم و جاه
که بخواهم یا بخسپم خشک‌لب	پای پیش و پای پس تا ثلث شب
مشت و چوبش زد ز صفرا تا شکفت	ناگهانی خود عسس او را گرفت
دیده بد مردم ز شب‌دزدان ضرار	اتفاقا اندر آن شب‌های تار
پس به جد می‌جست دزدان را عسس	بود شب‌های مخوف و منتحس
هر که شب گردد وگر خویش منست	تا خلیفه گفت که ببرید دست
که چرا باشید بر دزدان رحیم	بر عسس کرده ملک تهدید و بیم
یا چرا زیشان قبول زر کنید	عشوه‌شان را از چه رو باور کنید
بر ضعیفان ضربت و بی‌رحمیست	رحم بر دزدان و هر منحوس‌دست
رنج او کم بین ببین تو رنج عام	هین ز رنج خاص مسکل ز انتقام
در تعدی و هلاک تن نگر	اصبع ملدوغ بر در دفع شر
گشته بود انبوه پخته و خام دزد	اتفاقا اندر آن ایام دزد
چوب‌ها و زخمهای بی‌عدد	در چنین وقتش بدید و سخت زد
که مزن تا من بگویم حال راست	نعره و فریاد زان درویش خاست
تا به شب چون آمدی بیرون به کو	گفت اینک دادمت مهلت بگو
راستی گو تا بچه مکر اندری	تو نه‌ای زینجا غریب و منکری
که چرا دزدان کنون انبه شدند	اهل دیوان بر عسس طعنه زدند
وا نما یاران زشتت را نخست	انبهی از تست و از امثال تست
تا شود آمن زر هر محتشم	ورنه کین جمله را از تو کشم
که نیم من خانه‌سوز و کیسه‌بر	گفت او از بعد سوگندان پر
من غریب مصرم و بغدادیم	من نه مرد دزدی و بیدادیم
پس ز صدق او دل آن کس شکفت	قصهٔ آن خواب و گنج زر بگفت
سوز او پیدا شد و اسپند او	بوی صدقش آمد از سوگند او
آنچنان که تشنه آرامد به آب	دل بیارامد به گفتار صواب
از نبیش تا غبی تمییز نیست	جز دل محجوب کو را علتیست
بر زند بر مه شکافیده شود	ورنه آن پیغام کز موضع بود
زانک مردودست او محبوب نی	مه شکافد وان دل محجوب نی
نی ز گفت خشک بل از بوی دل	چشمه شد چشم عسس ز اشک مبل
یک سخن از شهر جان در کوی لب	یک سخن از دوزخ آید سوی لب
در میان هر دو بحر این لب مرج	بحر جان‌افزا و بحر پر حرج
از نواحی آید آن‌جا بهرها	چون یپنلو در میان شهرها
کالهٔ پر سود مستشرف چو در	کالهٔ معیوب قلب کیسه‌بر
بر سره و بر قلب‌ها دیده‌ورست	زین یپنلو هر که بازرگان‌ترست
وآن گر را از عمی دار الجناح	شد یپنلو مر ورا دار الرباح
بر غبی بندست و بر استاد فک	هر یکی ز اجزای عالم یک به یک
بر یکی لطفست و بر دیگر چو قهر	بر یکی قندست و بر دیگر چو زهر
کعبه با حاجی گواه و نطق‌خو	هر جمادی با نبی افسانه‌گو
کو همی‌آمد به من از دور راه	بر مصلی مسجد آمد هم گواه
باز بر نمرودیان مرگست و درد	با خلیل آتش گل و ریحان و ورد
می‌نگردم از بیانش سیر من	بارها گفتیم این را ای حسن
این همان نانست چون نبوی ملول	بارها خوردی تو نان دفع ذبول
که همی‌سوزد ازو تخمه و ملال	در تو جوعی می‌رسد تو ز اعتلال
نو شدن با جزو جزوش عقد شد	هرکه را درد مجاعت نقد شد
با مجاعت از شکر به نان جو	لذت از جوعست نه از نقل نو
آن ملالت نه ز تکرار کلام	پس ز بی‌جوعیست وز تخمهٔ تمام
در فریب مردمت ناید ملال	چون ز دکان و مکاس و قیل و قال
شصت سالت سیریی نامد از آن	چون ز غیبت و اکل لحم مردمان
بی ملولی بارها خوش گفته تو	عشوه‌ها در صید شلهٔ کفته تو
گرم‌تر صد بار از بار نخست	بار آخر گوییش سوزان و چست
درد هر شاخ ملولی خو کند	درد داروی کهن را نو کند
کو ملولی آن طرف که درد خاست	کیمیای نو کننده دردهاست
درد جو و درد جو و درد درد	هین مزن تو از ملولی آه سرد
ره‌زنند و زرستانان رسم باژ	خادع دردند درمان‌های ژاژ
وقت خوردن گر نماید سرد و خوش	آب شوری نیست در مان عطش
ز آب شیرینی کزو صد سبزه رست	لیک خادع گشته و مانع شد ز جست
از شناس زر خوش هرجا که هست	هم‌چنین هر زر قلبی مانعست
که مراد تو منم گیر ای مرید	پا و پرت را به تزویری برید
مات بود ار چه به ظاهر برد بود	گفت دردت چینم او خود درد بود
تا شود دردت مصیب و مشک‌بیز	رو ز درمان دروغین می‌گریز
مرد نیکی لیک گول و احمقی	گفت نه دزدی تو و نه فاسقی
نیست عقلت را تسوی روشنی	بر خیال و خواب چندین ره کنی
که به بغدادست گنجی مستتر	بارها من خواب دیدم مستمر
بود آن خود نام کوی این حزین	در فلان سوی و فلان کویی دفین
نام خانه و نام او گفت آن عدو	هست در خانهٔ فلانی رو بجو
که به بغدادست گنجی در وطن	دیده‌ام خود بارها این خواب من
تو به یک خوابی بیایی بی‌ملال	هیچ من از جا نرفتم زین خیال
هم‌چو او بی‌قیمتست و لاشیست	خواب احمق لایق عقل ویست
از پی نقصان عقل و ضعف جان	خواب زن کمتر ز خواب مرد دان
پس ز بی‌عقلی چه باشد خواب باد	خواب ناقص‌عقل و گول آید کساد
پس مرا آن‌جا چه فقر و شیونست	گفت با خود گنج در خانهٔ منست
زانک اندر غفلت و در پرده‌ام	بر سر گنج از گدایی مرده‌ام
صد هزار الحمد بی لب او بخواند	زین بشارت مست شد دردش نماند
آب حیوان بود در حانوت من	گفت بد موقوف این لت لوت من
کوری آن وهم که مفلس بدم	رو که بر لوت شگرفی بر زدم
آن من شد هرچه می‌خواهی بگو	خواه احمق‌دان مرا خواهی فرو
هرچه خواهی گو مرا ای بددهان	من مراد خویش دیدم بی‌گمان
پیش تو پر درد و پیش خود خوشم	تو مرا پر درد گو ای محتشم
پیش تو گلزار و پیش خویش راز	وای اگر بر عکس بودی این مطار
که ترا این‌جا نمی‌داند کسی	گفت با درویش روزی یک خسی
خویش را من نیک می‌دانم کیم	گفت او گر می‌نداند عامیم
او بدی بینای من من کور خویش	وای اگر بر عکس بودی درد و ریش
بخت بهتر از لجاج و روی سخت	احمقم گیر احمقم من نیک‌بخت
ورنه بختم داد عقلم هم دهد	این سخن بر وفق ظنت می‌جهد
ساجد و راکع ثناگر شکرگو	باز گشت از مصر تا بغداد او
ز انعکاس روزی و راه طلب	جمله ره حیران و مست او زین عجب
وز کجا افشاند بر من سیم و سود	کر کجا اومیدوارم کرده بود
کردم از خانه برون گمراه و شاد	این چه حکمت بود که قبلهٔ مراد
هر دم از مطلب جداتر می‌بدم	تا شتابان در ضلالت می‌شدم
حق وسیلت کرد اندر رشد و سود	باز آن عین ضلالت را به جود
کژروی را محصد احسان کند	گمرهی را منهج ایمان کند
تا نباشد هیچ خاین بی‌رجا	تا نباشد هیچ محسن بی‌وجا
کرد تا گویند ذواللطف الخفی	اندرون زهر تریاق آن حفی
در گنه خلعت نهد آن مغفرت	نیست مخفی در نماز آن مکرمت
ذل شده عز و ظهور معجزات	منکران را قصد اذلال ثقات
عین ذل عز رسولان آمده	قصدشان ز انکار ذل دین بده
معجزه و برهان چرا نازل شدی	گر نه انکار آمدی از هر بدی
کی کند قاضی تقاضای گواه	خصم منکر تا نشد مصداق‌خواه
بهر صدق مدعی در بی‌شکی	معجزه هم‌چون گواه آمد زکی
معجزه می‌داد حق و می‌نواخت	طعن چون می‌آمد از هر ناشناخت
جمله ذل او و قمع او شده	مکر آن فرعون سیصد تو بده
تا که جرح معجزهٔ موسی کند	ساحران آورده حاضر نیک و بد
اعتبارش را ز دلها بر کند	تا عصا را باطل و رسوا کند
اعتبار آن عصا بالا رود	عین آن مکر آیت موسی شود
تا زند بر موسی و قومش سبیل	لشکر آرد او پگه تا حول نیل
او به تحت‌الارض و هامون در رود	آمنی امت موسی شود
وهم از سبطی کجا زایل شدی	گر به مصر اندر بدی او نامدی
که بدانک امن در خوفست راز	آمد و در سبط افکند او گداز
نار بنماید خود آن نوری بود	آن بود لطف خفی کو را صمد
ساحران را اجر بین بعد از خطا	نیست مخفی مزد دادن در تقی
ساحران را وصل داد او در برش	نیست مخفی وصل اندر پرورش
ساحران را سیر بین در قطع پا	نیست مخفی سیر با پای روا
که گذر کردند از دریای خون	عارفان زانند دایم آمنون
لاجرم باشند هر دم در مزید	امنشان از عین خوف آمد پدید
خوف بین هم در امیدی ای حفی	امن دیدی گشته در خوفی خفی
عیسی اندر خانه رو پنهان کند	آن امیر از مکر بر عیسی تند
خود ز شبه عیسی آید تاج‌دار	اندر آید تا شود او تاجدار
من امیرم بر جهودان خوش‌پیم	هی می‌آویزید من عیسی نیم
عیسی است از دست ما تخلیط‌جو	زوترش بردار آویزید کو
برگ او فی گردد و بر سر خورد	چند لشکر می‌رود تا بر خورد
زهر پندارد بود آن انگبین	چند در عالم بود برعکس این
روشنیها و ظفر آید به پیش	بس سپه بنهاده دل بر مرگ خویش
آمده تا افکند حی را چو میت	ابرهه با پیل بهر ذل بیت
جمله را زان جای سرگردان کند	تا حریم کعبه را ویران کند
کعبهٔ او را همه قبله کنند	تا همه زوار گرد او تنند
که چرا در کعبه‌ام آتش زنند	وز عرب کینه کشد اندر گزند
موجب اعزاز آن بیت آمده	عین سعیش عزت کعبه شده
تا قیامت عزشان ممتد شده	مکیان را عز یکی بد صد شده
از چیست این از عنایات قدر	او و کعبهٔ او شده مخسوف‌تر
آن فقیران عرب توانگر شده	از جهاز ابرهه هم‌چون دده
بهر اهل بیت او زر می‌کشید	او گمان برده که لشکر می‌کشید
در تماشا بود در ره هر قدم	اندرین فسخ عزایم وین همم
کارش از لطف خدایی ساز یافت	خانه آمد گنج را او باز یافت
هست پاسخ‌ها چو نجم اندر سما	آن دو گفتندش که اندر جان ما
ور بگوییم آن دلت آید به درد	گر نگوییم آن نیاید راست نرد
وز خموشی اختناقست و سقم	هم‌چو چغزیم اندر آب از گفت الم
ور بگوییم آن سخن دستور نیست	گر نگوییم آتشی را نور نیست
انما الدنیا و ما فیها متاع	در زمان برجست کای خویشان وداع
که مجال گفت کم بود آن زمان	پس برون جست او چو تیری از کمان
زود مستانه ببوسید او زمین	اندر آمد مست پیش شاه چین
اول و آخر غم و زلزالشان	شاه را مکشوف یک یک حالشان
لیک چوپان واقفست از حال میش	میش مشغولست در مرعای خویش
کی علف‌خوارست و کی در ملحمه	کلکم راع بداند از رمه
لیک چون دف در میان سور بود	گرچه در صورت از آن صف دور بود
مصلحت آن بد که خشک آورده بود	واقف از سوز و لهیب آن وفود
لک قاصد کرده خود را اعجمی	در میان جانشان بود آن سمی
معنی آتش بود در جان دیگ	صورت آتش بود پایان دیگ
معنی معشوق جان در رگ چو خون	صورتش بیرون و معنیش اندرون
ده معرف شارح حالش شده	شاه‌زاده پیش شه زانو زده
لیک می‌کردی معرف کار خویش	گرچه شه عارف بد از کل پیش پیش
به بود از صد معرف ای صفی	در درون یک ذره نور عارفی
آیت محجوبیست و حزر و ظن	گوش را رهن معرف داشتن
دید خواهد چشم او عین العیان	آنک او را چشم دل شد دیدبان
بل ز چشم دل رسد ایقان او	با تواتر نیست قانع جان او
در بیان حال او بگشود لب	پس معرف پیش شاه منتجب
پادشاهی کن که بی بیرون شوست	گفت شاها صید احسان توست
بر سر سرمست او بر مال دست	دست در فتراک این دولت زدست
که التماسش هست یابد این فتی	گفت شه هر منصبی و ملکتی
بخشمش اینجا و ما خود بر سری	بیست چندان ملک کو شد زان بری
جز هوای تو هوایی کی گذاشت	گفت تا شاهیت در وی عشق کاشت
که شهی اندر دل او سرد شد	بندگی تش چنان درخورد شد
از پی تو در غریبی ساختست	شاهی و شه‌زادگی در باختست
کی رود او بر سر خرقه دگر	صوفیست انداخت خرقه وجد در
آنچنان باشد که من مغبون شدم	میل سوی خرقهٔ داده و ندم
که نمی‌ارزید آن یعنی بدین	باز ده آن خرقه این سو ای قرین
ور بیاید خاک بر سر بایدش	دور از عاشق که این فکر آیدش
که حیاتی دارد و حس و خرد	عشق ارزد صد چو خرقه کالبد
پنج دانگ مستیش درد سرست	خاصه خرقهٔ ملک دنیا کابترست
ما غلام ملک عشق بی‌زوال	ملک دنیا تن‌پرستان را حلال
جز به عشق خویش مشغولش مکن	عامل عشقست معزولش مکن
عین معزولیست و نامش منصبست	منصبی کانم ز رؤیت محجبست
فقد استعداد بود و ضعف فن	موجب تاخیر اینجا آمدن
بر یکی حبه نگردی محتوی	بی ز استعداد در کانی روی
گرچه سیمین‌بر بود کی بر خورد	هم‌چو عنینی که بکری را خرد
نه کثیرستش ز شمع و نه قلیل	چون چراغی بی ز زیت و بی فتیل
کی شود مغزش ز ریحان خرمی	در گلستان اندر آید اخشمی
بانگ چنگ و بربطی در پیش کر	هم‌چو خوبی دلبری مهمان غر
زان چه یابد جز هلاک و جز خسار	هم‌چو مرغ خاک که آید در بحار
جز سپیدی ریش و مو نبود عطا	هم‌چو بی‌گندم شده در آسیا
موسپیدی بخشد و ضعف میان	آسیای چرخ بر بی‌گندمان
ملک‌بخش آمد دهد کار و کیا	لیک با باگندمان این آسیا
تا ز جنت زندگانی زایدت	اول استعداد جنت بایدت
چه حلاوت وز قصور و از قباب	طفل نو را از شراب و از کباب
تو برو تحصیل استعداد کن	حد ندارد این مثل کم جو سخن
شوق از حد رفت و آن نامد به دست	بهر استعداد تا اکنون نشست
بی ز جان کی مستعد گردد جسد	گفت استعداد هم از شه رسد
شد که صید شه کند او صید گشت	لطف‌های شه غمش را در نوشت
صید را ناکرده قید او قید شد	هر که در اشکار چون تو صید شد
پیش از آن او در اسیری شد رهین	هرکه جویای امیری شد یقین
نام هر بندهٔ جهان خواجهٔ جهان	عکس می‌دان نقش دیباجهٔ جهان
صد هزار آزاد را کرده گرو	ای تن کژ فکرت معکوس‌رو
چند دم پیش از اجل آزاد زی	مدتی بگذار این حیلت پزی
هم‌چو دلوت سیر جز در چاه نیست	ور در آزادیت چون خر راه نیست
رو حریف دیگری جز من بجو	مدتی رو ترک جان من بگو
دیگری را غیر من داماد کن	نوبت من شد مرا آزاد کن
عمر من بردی کسی دیگر بجو	ای تن صدکاره ترک من بگو
رو بزن کردی کای دلخواه زن	جوحی هر سالی ز درویشی به فن
تا بدوشانیم از صید تو شیر	چون سلاحت هست رو صیدی بگیر
بهر چه دادت خدا از بهر صید	قوس ابرو تیر غمزه دام کید
دانه بنما لیک در خوردش مده	رو پی مرغی شگرفی دام نه
کی خورد دانه چو شد در حبس دام	کام بنما و کن او را تلخ‌کام
که مرا افغان ز شوی ده‌دله	شد زن او نزد قاضی در گله
از مقال و از جمال آن نگار	قصه کوته کن که قاضی شد شکار
من نتوانم فهم کردن این گله	گفت اندر محکمه‌ست این غلغله
از ستم‌کاری شو شرحم دهی	گر به خلوت آیی ای سرو سهی
باشد از بهر گله آمد شدی	گفت خانهٔ تو ز هر نیک و بدی
صدر پر وسواس و پر غوغا بود	خانهٔ سر جمله پر سودا بود
وآن صدور از صادران فرسوده‌اند	باقی اعضا ز فکر آسوده‌اند
آن شقایق‌های پارین را بریز	در خزان و باد خوف حق گریز
که درخت دل برای آن نماست	این شقایق منع نو اشکوفه‌هاست
سر ز زیر خواب در یقظت بر آر	خویش را در خواب کن زین افتکار
رو به ایقاظا که تحسبهم رقود	هم‌چو آن اصحاب کهف ای خواجه زود
گفت خانهٔ این کنیزک بس تهیست	گفت قاضی ای صنم معمول چیست
بهر خلوت سخت نیکو مسکنیست	خصم در ده رفت و حارس نیز نیست
کار شب بی سمعه است و بی‌ریا	امشب ار امکان بود آنجا بیا
زنگی شب جمله را گردن زدست	جمله جاسوسان ز خمر خواب مست
آن شکرلب وانگهانی از چه لب	خواند بر قاضی فسون‌های عجب
چون حوا گفتش بخور آنگاه خورد	چند با آدم بلیس افسانه کرد
از کف قابیل بهر زن فتاد	اولین خون در جهان ظلم و داد
واهله بر تابه سنگ انداختی	نوح چون بر تابه بریان ساختی
آب صاف وعظ او تیره شدی	مکر زن بر کار او چیره شدی
که نگه دارید دین زین گمرهان	قوم را پیغام کردی از نهان
قاضی زیرک سوی زن بهر دب	مکر زن پایان ندارد رفت شب
گفت ما مستیم بی این آب‌خورد	زن دو شمع و نقل مجلس راست کرد
جست قاضی مهربی تا در خزد	اندر آن دم جوحی آمد در بزد
رفت در صندوق از خوف آن فتی	غیر صندوقی ندید او خلوتی
اتی وبالم در ربیع و در خریف	اندر آمد جوحی و گفت ای حریف
که ز من فریاد داری هر زمان	من چه دارم که فداات نیست آن
گاه مفلس خوانیم گه قلتبان	بر لب خشکم گشادستی زبان
آن یکی از تست و دیگر از خدا	این دو علت گر بود ای جان مرا
هست مایهٔ تهمت و پایهٔ گمان	من چه دارم غیر آن صندوق کان
داد واگیرند از من زین ظنون	خلق پندارند زر دارم درون
از عروض و سیم و زر خالیست نیک	صورت صندوق بس زیباست لیک
اندر آن سله نیابی غیر مار	چون تن زراق خوب و با وقار
پس بسوزم در میان چارسو	من برم صندوق را فردا به کو
که درین صندوق جز لعنت نبود	تا ببیند مؤمن و گبر و جهود
خورد سوگند او که نکنم جز چنین	گفت زن هی در گذر ای مرد ازین
زود آن صندوق بر پشتش نهاد	از پگه حمال آورد او چو باد
بانگ می‌زد کای حمال و ای حمال	اندر آن صندوق قاضی از نکال
کز چه سو در می‌رسد بانک و خبر	کرد آن حمال راست و چپ نظر
یا پری‌ام می‌کند پنهان طلب	هاتفست این داعی من ای عجب
گفت هاتف نیست باز آمد به خویش	چون پیاپی گشت آن آواز و بیش
بد ز صندوق و کسی در وی نهان	عاقبت دانست کان بانگ و فغان
گر چه بیرونست در صندوق رفت	عاشقی کو در غم معشوق رفت
جز که صندوقی نبیند از جهان	عمر در صندوق برد از اندهان
از هوس او را در آن صندوق دان	آن سری که نیست فوق آسمان
او ز گوری سوی گوری می‌شود	چون ز صندوق بدن بیرون رود
گفت ای حمال و ای صندوق‌کش	این سخن پایان ندارد قاضیش
نایبم را زودتر با این همه	از من آگه کن درون محکمه
هم‌چنین بسته به خانهٔ ما برد	تا خرد این را به زر زین بی‌خرد
تا ز صندوق بدنمان وا خرند	ای خدا بگمار قومی روحمند
کی خرد جز انبیا و مرسلون	خلق را از بند صندوق فسون
که بداند کو به صندوق اندرست	از هزاران یک کسی خوش‌منظرست
تا بدان ضد این ضدش گردد عیان	او جهان را دیده باشد پیش از آن
عارف ضالهٔ خودست و موقنست	زین سبب که علم ضالهٔمؤمنست
او درین ادبار کی خواهد طپید	آنک هرگز روز نیکو خود ندید
یا خود از اول ز مادر بنده زاد	یا به طفلی در اسیری اوفتاد
هست صندوق صور میدان او	ذوق آزادی ندیده جان او
از قفس اندر قفس دارد گذر	دایما محبوس عقلش در صور
در قفس‌ها می‌رود از جا به جا	منفذش نه از قفس سوی علا
این سخن با جن و انس آمد ز هو	در نبی ان استطعتم فانفذوا
جز به سلطان و به وحی آسمان	گفت منفذ نیست از گردونتان
او سمایی نیست صندوقی بود	گر ز صندوقی به صندوقی رود
در نیابد کو به صندوق اندرست	فرجه صندوق نو نو منکرست
هم‌چو قاضی جوید اطلاق و رها	گر نشد غره بدین صندوق‌ها
کو نباشد بی‌فغان و بی‌هراس	آنک داند این نشانش آن شناس
کی برآید یک دمی از جانش شاد	هم‌چو قاضی باشد او در ارتعاد
گفت نهصد بیشتر زر می‌دهند	نایب آمد گفت صندوقت به چند
گر خریداری گشا کیسه بیار	من نمی‌آیم فروتر از هزار
قیمت صندوق خود پیدا بود	گفت شرمی دار ای کوته‌نمد
بیع ما زیر گلیم این راست نیست	گفت بی‌ریت شری خود فاسدیست
تا نباشد بر تو حیفی ای پدر	بر گشایم گر نمی‌ارزد مخر
سرببسته می‌خرم با من بساز	گفت ای ستار بر مگشای راز
تا نبینی آمنی بر کس مخند	ستر کن تا بر تو ستاری کنند
خوش را اندر بلا بنشانده‌اند	بس درین صندوق چون تو مانده‌اند
بر دگر کس آن کن از رنج و گزند	آنچ بر تو خواه آن باشد پسند
می‌دهد پاداش پیش از یوم دین	زانک بر مرصاد حق واندر کمین
تخت دادش بر همه جانها بسیط	آن عظیم العرش عرش او محیط
هین مجنبان جز بدین و داد دست	گوشهٔ عرشش به تو پیوسته است
نوش بین در داد و بعد از ظلم نیش	تو مراقب باش بر احوال خویش
لیک هم می‌دان که بادی اظلم است	گفت آری اینچ کردم استم است
با سواد وجه اندر شادییم	گفت نایب یک به یک ما بادییم
او نبیند غیر او بیند رخش	هم‌چو زنگی کو بود شادان و خوش
داد صد دینار و آن از وی خرید	ماجرا بسیار شد در من یزید
هاتفان و غیبیانت می‌خرند	هر دمی صندوقیی ای بدپسند
نام خود وان علی مولا نهاد	زین سبب پیغامبر با اجتهاد
ابن عم من علی مولای اوست	گفت هر کو را منم مولا و دوست
بند رقیت ز پایت بر کند	کیست مولا آنک آزادت کند
مؤمنان را ز انبیا آزادیست	چون به آزادی نبوت هادیست
هم‌چو سرو و سوسن آزادی کنید	ای گروه مؤمنان شادی کنید
بی‌زبان چون گلستان خوش‌خضاب	لیک می‌گویید هر دم شکر آب
شکر آب و شکر عدل نوبهار	بی‌زبان گویند سرو و سبزه‌زار
مست و رقاص و خوش و عنبرفشان	حله‌ها پوشیده و دامن‌کشان
جسمشان چون درج پر در ثمار	جزو جزو آبستن از شاه بهار
خامشان بی لاف و گفتاری فصیح	مریمان بی شوی آبست از مسیح
هر زبان نطق از فر ما یافتست	ماه ما بی‌نطق خوش بر تافتست
نطق آدم پرتو آن دم بود	نطق عیسی از فر مریم بود
پس نبات دیگرست اندر نبات	تا زیادت گردد از شکر ای ثقات
اندرین طورست عز من طمع	عکس آن اینجاست ذل من قنع
از خریداران خود غافل مشو	در جوال نفس خود چندین مرو
رو به زن کرد و بگفت ای چست زن	بعد سالی باز جوحی از محن
پیش قاضی از گلهٔ من گو سخن	آن وظیفهٔ پار را تجدید کن
مر زنی را کرد آن زن ترجمان	زن بر قاضی در آمد با زنان
یاد ناید از بلای ماضیش	تا بنشناسد ز گفتن قاضیش
لیک آن صدتو شود ز آواز زن	هست فتنه غمرهٔ غماز زن
غمزهٔ تنهای زن سودی نداشت	چون نمی‌توانست آوازی فراشت
تا دهم کار ترا با او قرار	گفت قاضی رو تو خصمت را بیار
کو به وقت لقیه در صندوق بود	جوحی آمد قاضیش نشناخت زود
در شری و بیع و در نقص و فزون	زو شنیده بود آواز از برون
گفت از جان شرع را هستم غلام	گفت نفقهٔ زن چرا ندهی تمام
مفلس این لعبم و شش پنج زن	لیک اگر میرم ندارم من کفن
یاد آورد آن دغل وان باختش	زین سخن قاضی مگر بشناختش
پار اندر شش درم انداختی	گفت آن شش پنج با من باختی
با دگر کس باز دست از من بدار	نوبت من رفت امسال آن قمار
محترز گشتست زین شش پنج نرد	از شش و از پنج عارف گشت فرد
از ورای آن همه کرد آگهت	رست او از پنج حس و شش جهت
جاوز الاوهام طرا و اعتزل	شد اشاراتش اشارات ازل
چون بر آرد یوسفی را از درون	زین چه شش گوشه گر نبود برون
جسم او چون دلو در چه چاره کن	واردی بالای چرخ بی ستن
رسته از چاه و شه مصری شده	یوسفان چنگال در دلوش زده
دلو او فارغ ز آب اصحاب‌جو	دلوهای دیگر از چه آب‌جو
دلو او قوت و حیات جان حوت	دلوها غواص آب از بهر قوت
دلو او در اصبعین زورمند	دلوها وابستهٔ چرخ بلند
این مثال بس رکیکست ای اچی	دلو چه و حبل چه و چرخ چی
کفو آن نه آید و نه آمدست	از کجا آرم مثالی بی‌شکست
صد کمان و تیر درج ناوکی	صد هزاران مرد پنهان در یکی
صد هزاران خرمن اندر حفنه‌ای	ما رمیت اذ رمیتی فتنه‌ای
ناگهان آن ذره بگشاید دهان	آفتابی در یکی ذره نهان
پیش آن خورشید چون جست از کمین	ذره ذره گردد افلاک و زمین
هین بشو ای تن ازین جان هر دو دست	این چنین جانی چه درخورد تنست
چند تاند بحر درمشکی نشست	ای تن گشته وثاق جان بسست
ای مسیحان نهان در جوف خر	ای هزاران جبرئیل اندر بشر
ای غلط‌انداز عفریت و بلیس	ای هزاران کعبه پنهان در کنیس
مر بلیسان را ز تو ویران دکان	سجده‌گاه لامکانی در مکان
صورتی را نم لقب چون دین کنم	که چرا من خدمت این طین کنم
تا ببینی شعشعهٔ نور جلال	نیست صورت چشم را نیکو به مال
هفت گردون دیده در یک مشت طین	شاه‌زاده پیش شه حیران این
لیک جان با جان دمی خامش نبود	هیچ ممکن نه ببحثی لب گشود
این همه معنیست پس صورت ز چیست	آمده در خاطرش کین بس خفیست
خفته‌ای هر خفته را بیدار کن	صورتی از صورتت بیزار کن
وان سقامت می‌جهاند از سقام	آن کلامت می‌رهاند از کلام
رنجهااش حسرت هر راحتست	پس سقام عشق جان صحتست
ور نمی‌شویی جز این جانی بجو	ای تن اکنون دست خود زین جان بشو
او از آن خورشید چون مه می‌گداخت	حاصل آن شه نیک او را می‌نواخت
هم‌چو مه اندر گدازش تازه‌رو	آن گداز عاشقان باشد نمو
نالد این رنجور کم افزون کنید	جمله رنجوران دوا دارند امید
زین مرض خوش‌تر نباشد صحتی	خوش‌تر از این سم ندیدم شربتی
سالها نسبت بدین دم ساعتی	زین گنه بهتر نباشد طاعتی
دل کباب و جان نهاده بر طبق	مدتی بد پیش این شه زین نسق
من ز شه هر لحظه قربانم جدید	گفت شه از هر کسی یک سر برید
صد هزاران سر خلف دارد سرم	من فقیرم از زر از سر محتشم
با یکی سر عشق نتوان باختن	با دو پا در عشق نتوان تاختن
با هزاران پا و سر تن نادرست	هر کسی را خود دو پا و یک‌سرست
هست این هنگامه هر دم گرم‌تر	زین سبب هنگامه‌ها شد کل هدر
هفت دوزخ از شرارش یک دخان	معدن گرمیست اندر لامکان
می‌شود دوزخ ضعیف و منطقی	زآتش عاشق ازین رو ای صفی
ورنه ز آتش‌های تو مرد آتشم	گویدش بگذر سبک ای محتشم
بین که می‌پخساند او را این نفس	کفر که کبریت دوزخ اوست و بس
تا نه دوزخ بر تو تازد نه شرار	زود کبریت بدین سودا سپار
ورنه گردد هر چه من دارم کساد	گویدش جنت گذر کن هم‌چو باد
من بتی‌ام تو ولایت‌های چین	که تو صاحب‌خرمنی من خوشه‌چین
نه مر این را نه مر آن را زو امان	هست لرزان زو جحیم و هم جنان
صبر بس سوزان بدت وجان بر نتافت	رفت عمرش چاره را فرصت نیافت
نارسیده عمر او آخر رسید	مدتی دندان‌کنان این می‌کشید
رفت و شد با معنی معشوق جفت	صورت معشوق زو شد در نهفت
اعتناق بی‌حجابش خوشترست	گفت لبسش گر ز شعر و ششترست
می‌خرامم در نهایات الوصال	من شدم عریان ز تن او از خیال
هرچه آید زین سپس بنهفتنیست	این مباحث تا بدین‌جا گفتنیست
هست بیگار و نگردد آشکار	ور بگویی ور بکوشی صد هزار
بعد ازینت مرکب چوبین بود	تا به دریا سیر اسپ و زین بود
خاص آن دریاییان را رهبرست	مرکب چوبین به خشکی ابترست
بحریان را خامشی تلقین بود	این خموشی مرکب چوبین بود
نعره‌های عشق آن سو می‌زند	هر خموشی که ملولت می‌کند
او همی‌گوید عجب گوشش کجاست	تو همی‌گویی عجب خامش چراست
تیزگوشان زین سمر هستند کر	من ز نعره کر شدم او بی‌خبر
صد هزاران بحث و تلقین می‌کند	آن یکی در خواب نعره می‌زند
خفته خود آنست و کر زان شور و شر	این نشسته پهلوی او بی‌خبر
غرقه شد در آب او خود ماهیست	وان کسی کش مرکب چوبین شکست
حال او را در عبارت نام نیست	نه خموشست و نه گویا نادریست
شرح این گفتن برونست از ادب	نیست زین دو هر دو هست آن بوالعجب
لیک در محسوس ازین بهتر نبود	این مثال آمد رکیک و بی‌ورود
بر جنازهٔ آن بزرگ آمد فقط	کوچکین رنجور بود و آن وسط
که از آن بحرست و این هم ماهیست	شاه دیدش گفت قاصد کین کیست
این برادر زان برادر خردتر	پس معرف گفت پور آن پدر
کرد او را هم بدان پرسش شکار	شه نوازیدش که هستی یادگار
در تن خود غیر جان جانی بدیذ	از نواز شاه آن زار حنیذ
که نیابد صوفی آن در صد چله	در دل خود دید عالی غلغله
پیش او چون نار خندان می‌شکافت	عرصه و دیوار و کوه سنگ‌بافت
دم به دم می‌کرد صدگون فتح باب	ذره ذره پیش او هم‌چون قباب
خاک گه گندم شدی و گاه صاع	باب گه روزن شدی گاه شعاع
پیش چشمش هر دمی خلق جدید	در نظرها چرخ بس کهنه و قدید
از قضا بی شک چنین چشمش رسد	روح زیبا چونک وا رست از جسد
آنچ چشم محرمان بیند بدید	صد هزاران غیب پیشش شد پدید
چشم را در صورت آن بر گشود	آنچ او اندر کتب بر خوانده بود
یافت او کحل عزیزی در بصر	از غبار مرکب آن شاه نر
جزو جزوش نعره زن هل من مزید	برچنین گلزار دامن می‌کشید
گلشنی کز عقل روید خرمست	گلشنی کز بقل روید یک دمست
گلشنی کز دل دمد وافر حتاه	گلشنی کز گل دمد گردد تباه
زان گلستان یک دو سه گل‌دسته دان	علم‌های با مزهٔ دانسته‌مان
که در گلزار بر خود بسته‌ایم	زان زبون این دو سه گل دسته‌ایم
می‌فتد ای جان دریغا از بنان	آن‌چنان مفتاح‌ها هر دم بنان
گرد چارد گردی و عشق زنان	ور دمی هم فارغ آرندت ز نان
ملک شهری بایدت پر نان و زن	باز استسقات چون شد موج‌زن
یک سرت بود این زمانی هفت‌سر	مار بودی اژدها گشتی مگر
حرص تو دانه‌ست و دوزخ فخ بود	اژدهای هفت‌سر دوزخ بود
باز کن درهای نو این خانه را	دام را بدران بسوزان دانه را
هم‌چو کوهی بی‌خبر داری صدا	چون تو عاشق نیستی ای نرگدا
عکس غیرست آن صدا ای معتمد	کوه را گفتار کی باشد ز خود
جمله احوالت به جز هم عکس نیست	گفت تو زان سان که عکس دیگریست
شادی قواده و خشم عوان	خشم و ذوقت هر دو عکس دیگران
که دهد او را به کینه زجر و درد	آن عوان را آن ضعیف آخر چه کرد
جهد کن تا گرددت این واقعه	تا بکی عکس خیال لامعه
سیر تو با پر و بال تو بود	تا که گفتارت ز حال تو بود
لاجرم بی‌بهره است از لحم طیر	صید گیرد تیر هم با پر غیر
لاجرم شاهش خوراند کبک و سار	باز صید آرد به خود از کوهسار
هم‌چو خاکی در هوا و در هباست	منطقی کز وحی نبود از هواست
ز اول والنجم بر خوان چند خط	گر نماید خواجه را این دم غلط
ان هو الا بوحی احتوی	تا که ما ینطق محمد عن هوی
جسمیان را ده تحری و قیاس	احمدا چون نیستت از وحی یاس
که تحری نیست در کعبهٔ وصال	کز ضرورت هست مرداری حلال
هر که بدعت پیشه گیرد از هوی	بی‌تحری و اجتهادات هدی
نه سلیمانست تا تختش کشد	هم‌چو عادش بر برد باد و کشد
هم‌چو بره در کف مردی اکول	عاد را با دست حمال خذول
می‌برد تا بکشدش قصاب‌وار	هم‌چو فرزندش نهاده بر کنار
یار خود پنداشتند اغیار بود	عاد را آن باد ز استکبار بود
خردشان بشکست آن بئس القرین	چون بگردانید ناگه پوستین
پیش از آن کت بشکند او هم‌چو عاد	باد را بشکن که بس فتنه‌ست باد
بر کند از دستتان این باد ذیل	هود دادی پند که ای پر کبر خیل
چند روزی با شما کرد اعتناق	لشکر حق است باد و از نفاق
چون اجل آید بر آرد باد دست	او به سر با خالق خود راستست
هر نفس آیان روان در کر و فر	باد را اندر دهن بین ره‌گذر
حق چو فرماید به دندان در فتد	حلق و دندان‌ها ازو آمن بود
درد دندان داردش زار و علیل	کوه گردد ذره‌ای باد و ثقیل
بود جان کشت و گشت او مرگ کشت	این همان بادست که امن می‌گذشت
وقت خشم آن دست می‌گردد دبوس	دست آن کس که بکردت دست‌بوس
که ببر این باد را ای مستعان	یا رب و یا رب بر آرد او ز جان
از بن دندان در استغفار شو	ای دهان غافل بدی زین باد رو
منکران را درد الله‌خوان کند	چشم سختش اشک‌ها باران کند
وحی حق را هین پذیرا شو ز درد	چون دم مردان نپذرفتی ز مرد
گه خبر خیر آورم گه شوم و شر	باد گوید پیکم از شاه بشر
من چو تو غافل ز شاه خود کیم	ز آنک مامورم امیر خود نیم
چون سلیمان گشتمی حمال تو	گر سلیمان‌وار بودی حال تو
کردمی بر راز خود من واقفت	عاریه‌ستم گشتمی ملک کفت
می‌کنم خدمت ترا روزی سه چار	لیک چون تو یاغیی من مستعار
ز اسپه تو یاغیانه بر جهم	پس چو عادت سرنگونی‌ها دهم
آن زمان که ایمانت مایهٔ غم شود	تا به غیب ایمان تو محکم شود
آن زمان خود سرکشان بر سر دوند	آن زمان خود جملگان مؤمن شوند
هم‌چو دزد و راه‌زن در زیر دار	آن زمان زاری کنند و افتقار
مالک دارین و شحنهٔ خود توی	لیک گر در غیب گردی مستوی
نه دو روزه و مستعارست و سقیم	شحنگی و پادشاهی مقیم
هم تو شاه و هم تو طبل خود زنی	رستی از بیگار و کار خود کنی
خاک خوردی کاشکی حلق و دهان	چون گلو تنگ آورد بر ما جهان
لیک خاکی را که آن رنگین شدست	این دهان خود خاک‌خواری آمدست
خاک رنگینست و نقشین ای پسر	این کباب و این شراب و این شکر
رنگ لحمش داد و این هم خاک کوست	چونک خوردی و شد آن لحم و پوست
جمله را هم باز خاکی می‌کند	هم ز خاکی بخیه بر گل می‌زند
جمله یک رنگ‌اند اندر گور خوش	هندو و قفچاق و رومی و حبش
جمله روپوشست و مکر و مستعار	تا بدانی کان همه رنگ و نگار
غیر آن بر بسته دان هم‌چون جرس	رنگ باقی صبغة الله است و بس
تا ابد باقی بود بر عابدین	رنگ صدق و رنگ تقوی و یقین
تا ابد باقی بود بر جان عاق	رنگ شک و رنگ کفران و نفاق
رنگ آن باقی و جسم او فنا	چون سیه‌رویی فرعون دغا
تن فنا شد وان به جا تو یومن دین	برق و فر روی خوب صادقین
دایم آن ضحاک و این اندر عبس	زشت آن زشتست و خوب آن خوب و بس
طفل‌خویان را بر آن جنگی دهد	خاک را رنگ و فن و سنگی دهد
کودکان از حرص آن کف می‌گزند	از خمیری اشتر وشیری پزند
در نگیرد این سخن با کودکان	شیر و اشتر نان شود اندر دهان
شکر باری قوت او اندکیست	کودک اندر جهل و پندار و شکیست
شکر این که بی‌فن و بی‌قوتست	طفل را استیزه و صد آفتست
گشته از قوت بلای هر رقیب	وای ازین پیران طفل ناادیب
گشت فرعونی جهان‌سوز از ستم	چون سلاح و جهل جمع آید به هم
که ز فرعونی رهیدی وز کفور	شکر کن ای مرد درویش از قصور
آمن از فرعونی و هر فتنه‌ای	شکر که مظلومی و ظالم نه‌ای
که آتشش را نیست از هیزم مدد	اشکم تی لاف اللهی نزد
کش غم نان مانعست از مکر و ریو	اشکم خالی بود زندان دیو
تاجران دیو را در وی غریو	اشکم پر لوت دان بازار دیو
عقل‌ها را تیره کرده از خروش	تاجران ساحر لاشی‌فروش
کرده کرباسی ز مهتاب و غلس	خم روان کرده ز سحری چون فرس
خاک در چشم ممیز می‌زنند	چون بریشم خاک را برمی‌تنند
بر کلوخیمان حسودی می‌دهند	چندلی را رنگ عودی می‌دهند
هم‌چو کودکمان بر آن جنگی دهد	پاک آنک خاک را رنگی دهد
در نظرمان خاک هم‌چون زر کان	دامنی پر خاک ما چون طفلکان
طفل را حق کی نشاند با رجال	طفل را با بالغان نبود مجال
پخته نبود غوره گویندش به نام	میوه گر کهنه شود تا هست خام
طفل و غوره‌ست او بر هر تیزهش	گر شود صدساله آن خام ترش
هم در آن طفلی خوفست و امید	گرچه باشد مو و ریش او سپید
ای عجب با من کند کرم آن کرم	که رسم یا نارسیده مانده‌ام
بخشد این غورهٔ مرا انگوریی	با چنین ناقابلی و دوریی
وان کرم می‌گویدم لا تیاسوا	نیستم اومیدوار از هیچ سو
گوشمان را می‌کشد لا تقنطوا	دایما خاقان ما کردست طو
چون صلا زد دست اندازان رویم	گرچه ما زین ناامیدی در گویم
در دویدن سوی مرعای انیس	دست اندازیم چون اسپان سیس
جام پردازیم و آن‌جا جام نی	گام اندازیم و آن‌جا گام نی
معنی اندر معنی اندر معنیست	زانک آن‌جا جمله اشیا جانیست
نور بی‌سایه بود اندر خراب	هست صورت سایه معنی آفتاب
نور مه را سایهٔ زشتی نماند	چونک آنجا خشت بر خشتی نماند
چون بهای خشت وحی و روشنیست	خشت اگر زرین بود بر کندنیست
پاره گشتن بهر این نور اندکست	کوه بهر دفع سایه مندکست
پاره شد تا در درونش هم زند	بر برون که چو زد نور صمد
وا شکافد از هوس چشم و دهان	گرسنه چون بر کفش زد قرص نان
از میان چرخ برخیز ای زمین	صد هزاران پاره گشتن ارزد این
شب ز سایهٔ تست ای یاغی روز	تا که نور چرخ گردد سایه‌سوز
بالغان را تنگ می‌دارد مکان	این زمین چون گاهوارهٔ طفلکان
شیر در گهواره بر طفلان فشاند	بهر طفلان حق زمین را مهد خواند
طفلکان را زود بالغ کن شها	خانه تنگ آمد ازین گهواره‌ها
تا تواند کرد بالغ انتشار	ای گواره خانه را ضیق مدار
از درون شاه در جانش جری	چون مسلم گشت بی‌بیع و شری
ماه جانش هم‌چو از خورشید ماه	قوت می‌خوردی ز نور جان شاه
دم به دم در جان مستش می‌رسید	راتبهٔ جانی ز شاه بی‌ندید
زان غذایی که ملایک می‌خورند	آن نه که ترسا و مشرک می‌خورند
گشت طغیانی ز استغنا پدید	اندرون خویش استغنا بدید
چون عنان خود بدین شه داده‌ام	که نه من هم شاه و هم شه‌زاده‌ام
من چرا باشم غباری را تبع	چون مرا ماهی بر آمد با لمع
ناز غیر از چه کشم من بی‌نیاز	آب در جوی منست و وقت ناز
وقت روی زرد و چشم تر نماند	سر چرا بندم چو درد سر نماند
باز باید کرد دکان دگر	چون شکرلب گشته‌ام عارض قمر
صد هزاران ژاژ خاییدن گرفت	زین منی چون نفس زاییدن گرفت
تا بدان‌جا چشم بد هم می‌رسد	صد بیابان زان سوی حرص و حسد
چون نداند آنچ اندر سیل و جوست	بحر شه که مرجع هر آب اوست
ناسپاسی عطای بکر او	شاه را دل درد کرد از فکر او
این سزای داد من بود ای عجب	گفت آخر ای خس واهی‌ادب
تو چه کردی با من از خوی خسیس	من چه کردم با تو زین گنج نفیس
که غروبش نیست تا روز شمار	من ترا ماهی نهادم در کنار
تو زدی در دیدهٔ من خار و خاک	در جزای آن عطای نور پاک
تو شده در حرب من تیر و کمان	من ترا بر چرخ گشته نردبان
عکس درد شاه اندر وی رسید	درد غیرت آمد اندر شه پدید
پردهٔ آن گوشه گشته بر درید	مرغ دولت در عتابش بر طپید
از سیه‌کاری خود گرد و اثر	چون درون خود بدید آن خوش‌پسر
خانهٔ شادی او پر غم شده	از وظیفهٔ لطف و نعمت کم شده
زان گنه گشته سرش خانهٔ خمار	با خود آمد او ز مستی عقار
خلد بر وی بادیه و هامون شده	خورده گندم حله زو بیرون شده
زهر آن ما و منیها کار کرد	دید کان شربت ورا بیمار کرد
هم‌چو چغدی شد به ویرانهٔ مجاز	جان چون طاوس در گل‌زار ناز
در زمین می‌راند گاوی بهر کشت	هم‌چو آدم دور ماند او از بهشت
شیر را کردی اسیر دم گاو	اشک می‌راند او کای هندوی زاو
بی‌حفاظی با شه فریادرس	کردی ای نفس بد بارد نفس
بر تو شد هر گندم او کزدمی	دام بگزیدی ز حرص گندمی
قید بین بر پای خود پنجاه من	در سرت آمد هوای ما و من
که چرا گشتم ضد سلطان خویش	نوحه می‌کرد این نمط بر جان خویش
با انابت چیز دیگر یار کرد	آمد او با خویش و استغفار کرد
رحم کن کان درد بی‌درمان بود	درد کان از وحشت ایمان بود
چون رهید از صبر در حین صدر جست	مر بشر را خود مبا جامهٔ درست
که نه دین اندیشد آنگه نه سداد	مر بشر را پنجه و ناخن مباد
نفس کافر نعمتست و گمرهست	آدمی اندر بلا کشته بهست
بر کی رحم آمد ترا از هر کئیب	حق به عزرائیل می‌گفت ای نقیب
لیک ترسم امر را اهمال کرد	گفت بر جمله دلم سوزد به درد
در عوض قربان کند بهر فتی	تا بگویم کاشکی یزدان مرا
از کی دل پر سوز و بریان‌تر شدت	گفت بر کی بیشتر رحم آمدت
من شکستم ز امر تا شد ریز ریز	گفت روزی کشتیی بر موج تیز
جز زنی و غیر طفلی زان رمه	پس بگفتی قبض کن جان همه
تخته را آن موج‌ها می‌راندند	هر دو بر یک تخته‌ای در ماندند
طفل را بگذار تنها ز امر کن	باز گفتی جان مادر قبض کن
خود تو می‌دانی چه تلخ آمد مرا	چون ز مادر بسکلیدم طفل را
تلخی آن طفل از فکرم نرفت	بس بدیدم دود ماتم‌های زفت
موج را گفتم فکن در بیشه‌ایش	گفت حق آن طفل را از فضل خویش
پر درخت میوه‌دار خوش‌اکل	بیشه‌ای پر سوسن و ریحان و گل
پروریدم طفل را با صد دلال	چشمه‌های آب شیرین زلال
اندر آن روضه فکنده صد نوا	صد هزاران مرغ مطرب خوش‌صدا
کرده او را آمن از صدمهٔ فتن	پسترش کردم ز برگ نسترن
باد را گفته برو آهسته وز	گفته من خورشید را کو را مگز
برق را گفته برو مگرای تیز	ابر را گفته برو باران مریز
پنجه ای بهمن برین روضه ممال	زین چمن ای دی مبران اعتدال
وقت جمعه بر رعا خط می‌کشید	هم‌چو آن شیبان که از گرگ عنید
نه در آید گرگ و دزد با گزند	تا برون ناید از آن خط گوسفند
که اندر آن صرصر امان آل بود	بر مثال دایرهٔ تعویذ هود
وز برون مثله تماشا می‌کنید	هشت روزی اندرین خط تن زنید
تا دریدی لحم و عظم از هم‌دگر	بر هوا بردی فکندی بر حجر
تا چو خشخاش استخوان ریزان شدی	یک گره را بر هوا درهم زدی
مثنوی اندر نگنجد شرح آن	آن سیاست را که لرزید آسمان
گرد خط و دایرهٔ آن هود گرد	گر به طبع این می‌کنی ای باد سرد
یا بیا و محو کن از مصحف این	ای طبیعی فوق طبع این ملک بین
یا معلم را به مال و سهم ده	مقریان را منع کن بندی بنه
عجز تو تابی از آن روز جزاست	عاجزی و خیره کن عجز از کجاست
وقت شد پنهانیان را نک خروج	عجزها داری تو در پیش ای لجوج
در دو عالم خفته اندر ظل دوست	خرم آن کین عجز و حیرت قوت اوست
مرده شد دین عجایز را گزید	هم در آخر عجز خود را او بدید
از عجوزی در جوانی راه یافت	چون زلیخا یوسفش بر وی بتافت
آب حیوان در درون ظلمتست	زندگی در مردن و در محنتست
از سموم صرصر آمد در امان	حاصل آن روضه چو باغ عارفان
گفتم او را شیر ده طاعت نمود	یک پلنگی طفلکان نو زاده بود
تا که بالغ گشت و زفت و شیرمرد	پس بدادش شیر و خدمتهاش کرد
تا در آموزید نطق و داوری	چون فطامش شد بگفتم با پری
کی بگفت اندر بگنجد فن من	پرورش دادم مر او را زان چمن
بهر مهمانی کرمان بی‌ضرر	داده من ایوب را مهر پدر
بر پدر من اینت قدرت اینت ید	داده کرمان را برو مهر ولد
چون بود لطفی که من افروختم	مادران را داب من آموختم
تا ببیند لطف من بی‌واسطه	صد عنایت کردم و صد رابطه
تا بود هر استعانت از منش	تا نباشد از سبب در کش‌مکش
شکوتی نبود ز هر یار بدش	ورنه تا خود هیچ عذری نبودش
که بپروردم ورا بی‌واسطه	این حضانه دید با صد رابطه
که شد او نمرود و سوزندهٔ خلیل	شکر او آن بود ای بندهٔ جلیل
کرد استکبار و استکثار جاه	هم‌چنان کین شاه‌زاده شکر شاه
چونک صاحب ملک و اقبال نوم	که چرا من تابع غیری شوم
از تجبر بر دلش پوشیده گشت	لطف‌های شه که ذکر آن گذشت
زیر پا بنهاد از جهل و عمی	هم‌چنان نمرود آن الطاف را
کبر و دعوی خدایی می‌کند	این زمان کافر شد و ره می‌زند
با سه کرکس تا کند با من قتال	رفته سوی آسمان با جلال
کشته تا یابد وی ابراهیم را	صد هزاران طفل بی‌تلویم را
زاد خواهد دشمنی بهر قتال	که منجم گفته کاندر حکم سال
هر که می‌زایید می‌کشت از خباط	هین بکن در دفع آن خصم احتیاط
ماند خون‌های دگر در گردنش	کوری او رست طفل وحی کش
تا غرورش داد ظلمات نسب	از پدر یابید آن ملک ای عجب
او ز ما یابید گوهرها به جیب	دیگران را گر ام و اب شد حجاب
چه بهانه می‌نهی بر هر قرین	گرگ درنده‌ست نفس بد یقین
نفس زشت کفرناک پر سفه	در ضلالت هست صد کل را کله
سلسله از گردن سگ برمگیر	زین سبب می‌گویم این بندهٔ فقیر
باش ذلت نفسه کو بدرگست	گر معلم گشت این سگ هم سگست
بر سهیلی چون ادیم طایفی	فرض می‌آری به جا گر طایفی
تا شوی چون موزه‌ای هم‌پای دوست	تا سهیلت وا خرد از شر پوست
بنگر اندر مصحف آن چشمت کجاست	جمله قرآن شرح خبث نفس‌هاست
در قتال انبیا مو می‌شکافت	ذکر نفس عادیان کالت بیافت
ناگهان اندر جهان می‌زد لهب	قرن قرن از شوم نفس بی‌ادب
برد او را بعد سالی سوی گور	قصه کوته کن که رای نفس کور
چشم مریخیش آن خون کرده بود	شاه چون از محو شد سوی وجود
دید کم از ترکشش یک چوبه تیر	چون به ترکش بنگرید آن بی‌نظیر
گفت که اندر حلق او کز تیر تست	گفت کو آن تیر و از حق باز جست
آمده بد تیر اه بر مقتلی	عفو کرد آن شاه دریادل ولی
اوست جمله هم کشنده و هم ولیست	کشته شد در نوحهٔ او می‌گریست
هم کشندهٔ خلق و هم ماتم‌کنیست	ور نباشد هر دو او پس کل نیست
کان بزد بر جسم و بر معنی نزد	شکر می‌کرد آن شهید زردخد
تا ابد معنی بخواهد شاد زیست	جسم ظاهر عاقبت خود رفتنیست
دوست بی‌آزار سوی دوست رفت	آن عتاب ار رفت هم بر پوست رفت
آخر از عین الکمال او ره گرفت	گرچه او فتراک شاهنشه گرفت
صورت و معنی به کلی او ربود	و آن سوم کاهل‌ترین هر سه بود
گفت بود اندر وصیت پیش‌پیش	آن یکی شخص به وقت مرگ خویش
وقف ایشان کرده او جان و روان	سه پسر بودش چو سه سرو روان
او برد زین هر سه کو کاهل‌ترست	گفت هرچه در کفم کاله و زرست
بعد از آن جام شراب مرگ خورد	گفت با قاضی و پس اندرز کرد
نگذریم از حکم او ما سه یتیم	گفته فرزندان به قاضی کای کریم
سرنپیچیم ارچه قربان می‌کند	ما چو اسمعیل ز ابراهیم خود
تا بگوید قصه‌ای از کاهلیش	گفت قاضی هر یکی با عاقلیش
تا بدانم حال هر یک بی‌شکی	تا ببینم کاهلی هر یکی
زانک بی شد یار خرمن می‌برند	عارفان از دو جهان کاهل‌ترند
کار ایشان را چو یزدان می‌کند	کاهلی را کرده‌اند ایشان سند
می‌نیاسایند از کد صبح و شام	کار یزدان را نمی‌بینند عام
تا بدانم حد آن از کشف راز	هین ز حد کاهلی گویید باز
چون بجنبد پرده سرها واصلست	بی‌گمان که هر زبان پردهٔ دلست
می‌بپوشد صورت صد آفتاب	پردهٔ کوچک چو یک شرحه کباب
لیک بوی از صدق و کذبش مخبرست	گر بیان نطق کاذب نیز هست
هست پیدا از سموم گولخن	آن نسیمی که بیایدت از چمن
هست پیدا در نفس چون مشک و سیر	بوی صدق و بوی کذب گول‌گیر
از مشام فاسد خود کن گله	گر ندانی یار را از ده‌دله
هست پیدا چون فن روباه و شیر	بانگ حیزان و شجاعان دلیر
چون بجنبد تو بدانی چه اباست	یا زبان هم‌چون سر دیگست راست
دیگ شیرینی ز سکباج ترش	از بخار آن بداند تیزهش
وقت بخریدن بدید اشکسته را	دست بر دیگ نوی چون زد فتی
ور نگوید دانمش اندر سه روز	گفت دانم مرد را در حین ز پوز
ور نگوید در سخن پیچانمش	وآن دگر گفت ار بگوید دانمش
لب ببندد در خموشی در رود	گفت اگر این مکر بشنیده بود
گر خیالی آیدت در شب فرا	آنچنان که گفت مادر بچه را
تو خیالی بینی اسود پر ز کین	یا بگورستان و جای سهمگین
او بگرداند ز تو در حال رو	دل قوی دار و بکن حمله برو
گر بدو این گفته باشد مادرش	گفت کودک آن خیال دیووش
ز امر مادر پس من آنگه چون کنم	حمله آرم افتد اندر گردنم
آن خیال زشت را هم مادریست	تو همی‌آموزیم که چست ایست
غالب از وی گردد ار خصم اندکیست	دیو و مردم را ملقن آن یکیست
الله‌الله رو تو هم زان سوی باش	تا کدامین سوی باشد آن یواش
حیله را دانسته باشد آن همام	گفت اگر از مکر ناید در کلام
گفت من خامش نشینم پیش او	سر او را چون شناسی راست گو
تا بر آیم صبر مفتاح الفرج	صبر را سلم کنم سوی درج
منطقی بیرون ازین شادی و غم	ور بجوشد در حضورش از دلم
از ضمیر چون سهیل اندر یمن	من بدانم کو فرستاد آن بمن
زانک از دل جانب دل روزنه‌ست	در دل من آن سخن زان میمنه‌ست
